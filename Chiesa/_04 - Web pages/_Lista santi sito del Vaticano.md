
da: https://www.vatican.va/roman_curia/pontifical_academies/cult-martyrum/martiri/009.html#luglio%7CLa

# EVIDENZIATI I SANTI GIÀ PRESENTI NELLA CARTELLA SANTI - A, B, C, ...


**GENNAIO.**  

**1 Gennaio.**  

  
**S. Almachio**  
A Roma, ricordo di Sant' Almachio, il quale, opponendosi ai combattimenti dei gladiatori, decretati dal prefetto dell'Urbe Alipio, fu ucciso dagli stessi gladiatori, e annoverato così tra i martiri vittoriosi.

**BB. fratelli Giovanni e Renato Lego**  
Ad Apriliaco nei pressi di Angers in Francia, ricordo dei beati fratelli Giovanni e Renato Lego, presbiteri e martiri, i quali, infuriando la Rivoluzione Francese, per aver rifiutato di compiere un empio giuramento imposto al clero, furono decapitati.

**B. Mariano Konopinski**  
Nel campo di prigionia di Dachau presso Monaco di Baviera in Germania, ricordo del B. Mariano Konopinski, presbitero e martire, di nazionalità polacca, il quale, sopportando con pazienza le sevizie crudelmente inflitte dai medici-aguzzini, diede la vita per Cristo Signore.

**2 Gennaio.**

  
**S. Telesforo**  
A Roma, deposizione di San Telesforo, papa, il quale, giusta la testimonianza di Sant'Ireneo, settimo vescovo consacrato dagli Apostoli, ricette il glorioso martirio.

**SS. Argeo, Narciso e Marcellino**  
Nel territorio di Cora a trenta miglia da Roma, ricordo dei Santi Argeo, Narciso e Marcellino, martiri.

**BB. Guglielmo Repin e Lorenzo Bâtard**  
Ad Angers in Francia, ricordo dei beati Guglielmo Repin e Lorenzo Bâtard, presbiteri e martiri, i quali furono decapitati a causa della loro fedeltà alla Chiesa durante la Rivoluzione Francese.

**3 Gennaio.**

  
**SS. Teopempto e Teonas**  
Presso Nicomedia in Bitinia, ricordo dei santi Teopempto e Teonas, che ricevettero il martirio durante la persecuzione ordinata dall'imperatore Diocleziano.

**S. Gordio il centurione**  
A Cesarea in Cappadocia, ricordo di San Gordio il centurione, martire, che san Basilio loda come perfetto imitatore del centurione ai piedi della Croce, poiché testimoniò Gesù Figlio di Dio durante la persecuzione di Diocleziano.

**S. Daniele di Padova**  
A Padova nella regione dei Veneti, commemorazione di San Daniele, diacono e martire.

**S. Teógene**  
A Pario nell'Ellesponto, ricordo di San Teógene, martire, il quale, chiamato come recluta sotto l'imperatore Licinio, e rifiutando di prestare il servizio militare a causa della propria fede cristiana, fu incarcerato e torturato, ed infine precipitato in mare.

**4 Gennaio.**

  
**SS. Ermete e Caio**  
In Mesia, ricordo dei Santi Ermete e Caio, martiri.

**B. Tommaso Plumtree**  
A Durham in Inghilterra, ricordo del beato Tommaso Plumtree, presbitero e martire, il quale, condannato a morte dalla regina Elisabetta I per essere rimasto fedele alla Chiesa Cattolica, affrontò coraggiosamente la pena dell'impiccagione che dinanzi al patibolo preferì alla vita.

  
**BB. Francesco Peltier, Giacomo Ledoyen e Pietro Tessier**  
Ad Angers, in Francia, ricordo dei BB. Francesco Peltier, Giacomo Ledoyen e Pietro Tessier, presbiteri e martiri, che sono stati decapitati durante la Rivoluzione Francese perché avevano conservato fedelmente il sacerdozio.

**6 Gennaio.**

  
**SS. Giuliano e Basilissa**  
Ad Antinoe, in Tebaide, ricordo dei SS. Giuliano e Basilissa, martiri.

**7 Gennaio.**

  
**S. Polieuto**  
A Melitene, in Armenia, ricordo di S. Polieuto, martire, che, soldato, costretto a sacrificare agli dei da un editto dell'imperatore Decio, ruppe le statue degli idoli, quindi sopportò con fermezza molti tormenti, infine fu decapitato e battezzato col suo stesso sangue sparso.

**S. Luciano di Antiochia  
![](https://www.vatican.va/roman_curia/pontifical_academies/cult-martyrum/martiri/images009/016.jpg)**  
A Nicomedia, in Bitinia, passione di S. Luciano, presbitero della Chiesa di Antiochia e martire che, famoso per la dottrina e l'eloquenza, condotto davanti al tribunale si professava senza paura cristiano, nel corso di continui interrogatori accompagnati dalle torture.

**S. Canuto Lavard  
![](https://www.vatican.va/roman_curia/pontifical_academies/cult-martyrum/martiri/images009/017.jpg)**  
Nel bosco presso Ringstadium, in Danimarca, ricordo di S. Canuto Lavard, martire, che a capo degli Slavi occidentali condusse il regno con giustizia e prudenza, esercitando la pietà; fu ucciso dai nemici invidiosi della sua nobile autorevolezza.

**B. Ambrogio Fernandez**  
A Suzuka in Giappone, ricordo del B. Ambrogio Fernandez, martire, che si recò in oriente spinto da motivi di denaro ma che in seguito, ammesso come religioso nella Società di Gesù, morì per Cristo in carcere, afflitto da numerose mortificazioni.

**S. Giuseppe Tuan**  
Nel villaggio di An Bai nel Tonchino, ricordo di S. Giuseppe Tuan, martire, che, padre di famiglia ed agricoltore, fu decapitato sotto l'imperatore Tu-Duc mentre pregava inginocchiato davanti a una croce che gli era stato ordinato di calpestare.

**8 Gennaio.**

  
**SS. Teofilo, diacono ed Elladio**  
In Libia, ricordo dei SS. martiri Teofilo, diacono, ed Elladio che, prima dilaniati e trafitti con schegge affilatissime, infine si dice siano stati gettati vivi nel fuoco

**SS. Luciano, Massimiano e Giuliano**  
A Beauvais, in Francia, ricordo dei SS. Luciano, Massimiano e Giuliano, martiri.

**B. Edoardo Waterson**  
A Nova Castria presso il fiume Tina in Inghilterra, ricordo del B. Edoardo Waterson, presbitero e martire, il quale, condannato alla pena capitale sotto la regina Elisabetta I in quanto si era introdotto, sacerdote cattolico, in Inghilterra, fu appeso al patibolo.

**9 Gennaio.**

  
**SS. Agata Yi e Teresa Kim**  
A Seul, in Corea, ricordo delle SS. martiri Agata Yi, vergine, di cui anche i genitori furono coronati dal martirio, e Teresa Kim, vedova, che, percosse in carcere per Cristo, furono infine sgozzate.  
**  
BB. Giuseppe Pawloski e Casimiro Grelewski**  
Presso Monaco di Baviera in Germania, nel campo di prigionia di Dachau, ricordo dei BB. Giuseppe Pawloski e Casimiro Grelewski, presbiteri e martiri, che, in tempo di guerra, deportati dalla Polonia occupata dai persecutori della fede, ottennero il martirio per mezzo dell'impiccagione.

**11 Gennaio.**

  
**S. Salvio d'Africa**  
In Africa, ricordo di S. Salvio, martire; nel giorno della sua nascita al cielo S. Agostino tenne un sermone di fronte al popolo cartaginese.

**S. Tipasio**  
A Tigava in Mauritania, ricordo di S. Tipasio, veterano, martire che, richiamato in servizio, poiché non volle sacrificare agli dei pagani fu decapitato.

**S. Pietro Apselamo**  
A Cesarea in Palestina, ricordo di S. Pietro detto Apselamo (o Balsamo), martire, che, sotto l'imperatore Massimino, mentre l'autorità e tutti i presenti gli chiedevano di aver riguardo alla sua giovane età, senza tener conto di tali richieste, fu messo alla prova nella fede in Cristo, con animo intrepido, per mezzo del fuoco, come oro purissimo.

**B. Guglielmo Carter**  
A Londra, in Inghilterra, ricordo del B. Guglielmo Carter, martire, che, sposato, sotto la regina Elisabetta I, per aver pubblicato un trattato illustrato sullo scisma, fu impiccato a Tyburn e dopo orribilmente squartato.

**B. Francesco Rogaczewski**  
Presso Gedano, in Polonia, ricordo del B. Francesco Rogaczewski, presbitero e martire, che, sotto il regime ostile a Dio, fu ucciso col piombo a causa della fede durante l'occupazione della Polonia.

**12 Gennaio**.

  
**S. Arcadio**  
A Cesarea, in Mauritania, ricordo di S. Arcadio, martire, che, latitante al tempo della persecuzione, dato che un parente era stato catturato al suo posto, si consegnò spontaneamente al magistrato e rifiutò di sacrificare agli dei; perciò completò il martirio dopo aver sopportato con pazienza tremendi supplizi.

**SS. Tigrio ed Eutropio**  
A Costantinopoli, ricordo dei SS. Tigrio, presbitero, ed Eutropio, lettore, i quali, al tempo dell'imperatore Arcadio, essendo stati ingiustamente accusati dell'incendio in cui erano bruciati la chiesa madre e la curia del senato, come se fosse stato da loro provocato per vendicarsi dell'esilio di S. Giovanni Crisostomo, soffrirono quindi il martirio sotto il prefetto dell'urbe Optato, obnubilato dalla superstizione dei falsi dei e nemico della religione cristiana.

**S. Ferreolo**  
A Grenobles in Borgogna, ricordo di S. Ferreolo, vescovo e martire, che fu massacrato dai colpi di empi sicari mentre parlava al popolo.

**B. Antonio Fournier**  
Ad Apriliaco nei pressi di Angers, in Francia, ricordo del B. Antonio Fournier, martire, che, artigiano, durante la Rivoluzione Francese fu assassinato col piombo per aver conservato la propria fede nella Chiesa.

**B. Nicola Bunkerd Kitbamrung**  
Nel villaggio di Tomhom, presso Bangkok in Thailandia, ricordo del B. Nicola Bunkerd Kitbamrung, presbitero e martire, che, eccezionale araldo della fede, condotto in carcere durante la persecuzione contro la Chiesa, morì gloriosamente, colpito anch'egli dalla tisi mentre si prodigava ad aiutare i malati.

**13 Gennaio**.

  
**SS. Ermilio e Stratonico  
**A Belgrado in Serbia, ricordo dei SS. Ermilio e Stratonico, martiri, che, dopo numerosi tormenti, furono affogati nel fiume Danubio sotto l'imperatore Licinio.

**S. Pietro di Capitoliade**  
A Capitoliade in Batania, ricordo di S. Pietro, presbitero e martire che, accusato di fronte al principe saraceno Walid di aver insegnato apertamente la fede di Cristo per le strade, venne privato delle mani e dei piedi e consumò infine il martirio, che aveva ardentemente desiderato, appeso alla croce.

**SS. Gumesindo e Servidio**  
A Cordova, nella Spagna vandalica, ricordo dei SS. Gumesindo, presbitero, e Servidio, monaco, martiri, che, essendosi professati cristiani di fronte ai principi e giudici dei Mori, perirono a causa della loro fede in Cristo.

**SS. Domenico Pham Trong (An) Kham, Luca (Cai) Thin e Giuseppe Pham Trong (Cai) Ta**  
Nella città di Nam Dinh, nel Tonchino, ricordo dei SS. martiri Domenico Pham Trong (An) Kham, Luca (Cai) Thin, figli dello stesso (padre) e Giuseppe Pham Trong (Cai) Ta, che sotto l'imperatore Tu-Duc preferirono subire le torture e la morte piuttosto che calpestare la S. Croce.

**B. Emilio Szramek**  
Nel campo di prigionia di Dachau presso Monaco di Baviera, in Germania, ricordo del B. Emilio Szramek, presbitero e martire, il quale, di nazionalità polacca, durante la guerra fu deportato in questo luogo atroce per aver difeso la fede di Cristo di fronte ai persecutori, e vi morì dopo terribili torture.

**14 Gennaio.**

  
**S. Potito**  
Ricordo di S. Potito, martire, che a Sardica in Dacia, dopo aver sopportato molte sofferenze, si dice infine che abbia ottenuto il martirio con la spada.

**S. Glicerio**  
Ad Antiochia, in Siria, ricordo di S. Glicerio, diacono e martire, che portò a compimento il suo martirio venendo affogato dopo terribili torture.

**SS. Martiri di Raithu e del Monte Sinai**  
Ricordo dei SS. monaci che a Raithu e sul Monte Sinai furono uccisi per la fede di Cristo.

**15 Gennaio.**

  
**S. Secondina**  
Ad Anagni nella regione del Lazio, ricordo di S. Secondina, vergine e martire.

**S. Tarsicia**  
Nel villaggio di Rodez in Francia, ricordo di S. Tarsicia, vergine e martire.

**B. Pietro da Castelnau**  
Nei pressi di Saint-Gilles sul Rodano, in Provenza, ricordo del B. Pietro da Castelnau, presbitero e martire, il quale, entrato nel monastero cistercense di Fontfroide, fu scelto da papa Innocenzo III per evangelizzare e diffondere la fede in Provenza, dove morì trafitto dalla lancia degli eretici.

**S. Francesco Fernandez de Capillas**  
Nella città di FÙan, nella provincia di Fujian in Cina, ricordo di S. Francesco Fernandez de Capillas, presbitero dell'Ordine dei Frati Predicatori e martire, il quale, poiché aveva portato il nome di Cristo nelle Filippine e quindi nel Fujian, proprio lì durante la persecuzione dei Tatari venne a lungo incarcerato ed infine decapitato.

  
**16 gennaio.**

  
**S. Donato**  
Ad Aulona nell'Illirico, ricordo di S. Donato, martire.

**SS. Berardo, Otone, Pietro, Accursio e Adiuto  
![](https://www.vatican.va/roman_curia/pontifical_academies/cult-martyrum/martiri/images009/048.jpg)  
**  
A Marrakech, nella terra dei Mori, passione dei SS. martiri Berardo, Otone, Pietro, presbiteri, Accursio e Adiuto, religiosi, dell'Ordine dei Frati Minori, che furono mandati da S. Francesco ad annunciare il vangelo di Cristo ai musulmani, catturati ad Ispalo, infine portati a Marrakech, dove vennero uccisi con la spada per ordine del principe dei Mori.

**17 Gennaio.**

  
**SS. Speusippo, Elasippo e Melasippo e Leonilla**  
In Cappadocia, ricordo dei SS. Speusippo, Elasippo e Melasippo, fratelli, e della loro zia Leonilla, martiri.

**S. Gennaro Sànchez Delgadillo**  
Nella cittadina di Tocolatlàn, in Messico, ricordo di S. Gennaro Sànchez Delgadillo, presbitero, martire durante la persecuzione messicana.

**18 Gennaio.**

  
**SS. Successo, Paolo e Lucio**  
A Cartagine, ricordo dei SS. martiri Successo, Paolo e Lucio, vescovi, che parteciparono al Concilio tenutosi in tale città e che soffrirono il martirio sotto l'imperatore Decio.

**SS. Cosconio, Zenone e Melanippo**  
A Nicea, in Bitinia, ricordo dei SS. Cosconio, Zenone e Melanippo, martiri.

**BB. Felicita Pricet, Monica Pichery, Carola Lucas e Vittoria Gusteau**  
Ad Apriliaco, nei pressi di Angers, in Francia, ricordo delle BB. Felicita Pricet, Monica Pichery, Carola Lucas e Vittoria Gusteau, martiri, che, infuriando la Rivoluzione Francese, furono colpite a morte col piombo in odio alla religione cristiana.

**19 Gennaio.**

  
**S. Germanico**  
A Smirne, in Asia, passione di S. Germanico, martire di Filadelfia, che, al tempo degli imperatori Marco Antonino e Lucio Aurelio, fu discepolo di S. Policarpo, che precedette nel martirio quando, condannato dal giudice nel pieno fiore della giovinezza, superando il timore della sua fragilità corporea, grazie alla virtù di Dio, provocò spontaneamente il leone preparato per il suo martirio.

**S. Ponziano**  
Presso Spoleto, in Umbria, ricordo di S. Ponziano, martire, che, al tempo dell'imperatore Antonino, si dice esser stato dilaniato con estrema violenza dalle verghe ed infine trapassato dalla spada a causa della fede in Cristo.

**SS. Mario, Marta, Audifacio e Abaco  
![](https://www.vatican.va/roman_curia/pontifical_academies/cult-martyrum/martiri/images009/056.jpg)**  
Sulla Via Cornelia, a tredici miglia dalla città di Roma, nel Cimitero presso il Ninfeo, ricordo dei SS. Mario, Marta, Audifacio e Abaco, martiri.

**20 Gennaio.**

  
**S. Fabiano papa**  
Memoria di S. Fabiano, papa e martire, che, da laico, fu chiamato da Dio al pontificato, ed offrendo un glorioso esempio di fede e virtù, patì il martirio durante la persecuzione dell'imperatore Decio; per questa fulgida prova fu lodato da S. Cipriano, poiché diede testimonianza irreprensibile e illustre nel reggere la chiesa. In questo giorno il suo corpo venne deposto a Roma nel Cimitero di Callisto, sulla Via Appia.

**S. Sebastiano  
![](https://www.vatican.va/roman_curia/pontifical_academies/cult-martyrum/martiri/images009/058.jpg)__![](https://www.vatican.va/roman_curia/pontifical_academies/cult-martyrum/martiri/images009/san-sebastiano.jpg)**  
Ricordo di S. Sebastiano, martire, il quale, essendo oriundo di Milano - come racconta S. Ambrogio - si recò a Roma mentre vi infuriavano dure persecuzioni, e lì patì il martirio; perciò nell'Urbe, dove era giunto come ospite, ottenne una residenza eterna ed immortale. In questo stesso giorno avvenne la sua deposizione, sempre a Roma, presso le catacombe.

**S. Ascla**  
Ad Antinoe, in Tebaide, ricordo di S. Ascla, martire, il quale di fronte al governatore non fu intimidito delle minacce, poiché temeva maggiormente il disprezzare Cristo, e dopo diverse torture fu gettato in un fiume.

**S. Neofita**  
A Nicea, in Bitinia, ricordo di S. Neofita, martire.

**S. Enrico di Upsala**  
In Finlandia, ricordo di S. Enrico, vescovo e martire, il quale, nato in Inghilterra, cominciò a reggere la Chiesa di Upsala, dedicandosi col massimo impegno all'opera di evangelizzazione dei Finni; infine fu crudelmente trucidato da un omicida, che egli aveva cercato di correggere secondo la disciplina ecclesiastica.

**S. Stefano Min Kuk-ka**  
A Seul in Corea, ricordo di S. Stefano Min Kuk-ka, martire, che, catechista, fu strangolato in carcere per la sua fede cristiana.

**21 Gennaio.**

  
**S. Agnese  
![](https://www.vatican.va/roman_curia/pontifical_academies/cult-martyrum/martiri/images009/063.jpg)__![](https://www.vatican.va/roman_curia/pontifical_academies/cult-martyrum/martiri/images009/sant-agnese.jpg)**  
Memoria di S. Agnese, vergine e martire, che, ancora ragazza, a Roma, offrì la suprema testimonianza di fede e consacrò la virtù della castità col martirio; infatti vinse sia la sua giovane età sia la prepotenza del tiranno ed acquisì così grandissima ammirazione presso le genti, ottenendo una gloria ancora più grande presso Dio. In questo giorno si celebra la deposizione delle sue spoglie mortali.

**S. Publio**  
Ricordo di S. Publio, vescovo di Atene, che testimoniò Cristo col martirio.

**SS. Fruttuoso, Augurio ed Elogio**  
A Tarragona, in Spagna, passione dei SS. martiri Fruttuoso, vescovo, suoi diaconi, i quali, sotto gli imperatori Valeriano e Gallieno, dopo aver confessato la propria fede di fronte al procuratore Emiliano, furono condotti all'anfiteatro laddove, recitata a gran voce dal vescovo una preghiera per i fedeli presenti, a favore della pace nella Chiesa, venirono bruciati vivi, portando a compimento il loro martirio inginocchiati in preghiera.

**S. Patroclo**  
A Troyes, in Francia, ricordo di S. Patroclo, martire.

**BB. Edoardo Stransham e Nicola Wheeler**  
A Londra, in Inghilterra, ricordo dei BB. Edoardo Stransham e Nicola Wheeler, presbiteri e martiri, che, condannati a morte in quanto sacerdoti cattolici, subirono il martirio a Tyburn sotto la regina Elisabetta I.

**S. Albano Roe e B. Tommaso Green**  
A Londra, in Inghilterra, ricordo di S. Albano Roe, dell'Ordine Benedettino, e del B. Tommaso Green, presbiteri e martiri, che, sotto il re Carlo I, furono condotti in carcere, l'uno per diciassette anni, l'altro per quattordici. Oramai invecchiati, furono quindi insieme appesi al patibolo a Tyburn, patendo il martirio per Cristo.

**BB. Giovan Battista Turpin du Cornier e tredici compagni**  
A Laval, in Francia, ricordo dei BB. Presbiteri Giovan Battista Turpin du Cornier e tredici compagni (Giovan Battista Triquerie, dell'Ordine dei Frati Minori, Giovanni Maria Gallot, Giuseppe Pellé, Renato Ludovico Ambroise, Giuliano Francesco Morvin de la Gerardière, Francesco Duchesne, Iacopo André, Andrea Duliou, Ludovico Gastineau, Francesco Migoret Lambardière, Giuliano Moulé, Agostino Emmanuele Philippot, Pietro Thomas), martiri, che furono ghigliottinati durante la Rivoluzione Francese, per la strenua fedeltà alla Chiesa cattolica.

**S. Giovanni Yi Yun-il**  
Nel villaggio di Tai Kon, in Corea, ricordo del S. martire Giovanni Yi Yun-il, che, padre di famiglia, agricoltore e catechista, pur avendo le membra martoriate dalle nerbate, rimase fermo nella fede cristiana e conseguì il martirio per decapitazione con animo sereno, ultima vittima della grande persecuzione attuata in questa nazione.

**22 Gennaio.**

  
**S. Vincenzo  
![](https://www.vatican.va/roman_curia/pontifical_academies/cult-martyrum/martiri/images009/san-vincenzo.jpg)**  
Ricordo di S. Vincenzo, diacono di Cesarea Augusta, il quale durante la persecuzione di Diocleziano, sotto il governatore Daciano, fu tormentato col carcere, la fame ed ogni genere di tortura, ed infine, non domo, volò in cielo come premio del martirio conseguito a Valencia, in Spagna.

**S. Anastasio il Persiano  
![](https://www.vatican.va/roman_curia/pontifical_academies/cult-martyrum/martiri/images009/072.jpg)**  
A Bethsaloe, in Persia, passione di S. Anastasio, monaco e martire, che dopo moltissime torture, a cui era stato sottoposto a Cesarea di Palestina, condannato a molti tormenti dal re persiano Còsroe, fu strangolato e decapitato nei pressi di un fiume dopo altri settanta compagni.

**B. Guglielmo Patenson**  
A Londra, in Inghilterra, ricordo del B. Guglielmo Patenson, presbitero e martire, che, condannato a morte in quanto sacerdote cattolico sotto la regina Elisabetta I, riconciliò anche con la Chiesa sei uomini rinchiusi con lui in prigione, ed infine completò il suo glorioso martirio venendo dilaniato a colpi di spada a Tyburn.

**SS. Francesco Gil de Frederich e Matteo Alonso de Leziniana**  
Nel Tonchino, in Cina, ricordo dei SS. Francesco Gil de Frederich e Matteo Alonso de Leziniana, presbiteri dell'Ordine dei Frati Predicatori, martiri, che, durante il regno di Trinh Doanh, dopo aver predicato il vangelo con costanza, benché ridotti in catene, trafitti da spada ottennero una gloriosa morte per Cristo.

**23 Gennaio.**

  
**SS. Severiano e Aquila**  
A Cesarea, in Mauritania, ricordo dei SS. martiri Severiano e Aquila, coniugi, che furono bruciati.

**S. Emerenziana  
![](https://www.vatican.va/roman_curia/pontifical_academies/cult-martyrum/martiri/images009/076.jpg)**  
A Roma, sulla Via Nomentana, nel Cimitero Maggiore, ricordo di S. Emerenziana, martire.

**SS. Clemente e Agatangelo**  
Ad Ancira, nella terra dei Galati, ricordo dei SS. Clemente, vescovo, e Agatangelo, martiri.

**S. Andrea Chong (Tyong) Hwa-Gyong**  
A Seul, in Corea, ricordo di S. Andrea Chong (Tyong) Hwa-Gyong, catechista e martire, che, prestando aiuto al santo vescovo Lorenzo Imbert, fece della sua casa un rifugio di cristiani: perciò fu crudelmente colpito e ferito, infine in carcere venne soffocato.

**24 Gennaio.**

  
**S. Sabiniano**  
Nel villaggio di Troyes in Francia, ricordo di S. Sabiniano, martire.

**S. Babila**  
Ad Antiochia, in Siria, passione di S. Babila, vescovo, che, durante la persecuzione dell'imperatore Decio, dopo che ebbe glorificato Dio più volte con le sue sofferenze e i suoi tormenti, perì gloriosamente, avvinto da quelle catene di ferro con cui volle anche essere seppellito. Con lui si racconta abbiano patito anche tre ragazzi, Urbano, Prilidano ed Epolono, che egli aveva istruito nella fede di Cristo.

**BB. Gugliemo Ireland e Giovanni Grove**  
A Londra, in Inghilterra, ricordo dei BB. martiri Gugliemo Ireland, presbitero della Società di Gesù, e Giovanni Grove, suo domestico, che, sotto il re Carlo II, incriminati per tradimento con false prove, subirono a Tyburn il martirio per Cristo.

**BB. Vincenzo Lewoniuk e dodici compagni**  
Nel villaggio di Pratulin, nella diocesi di Siedlce, in Polonia, ricordo dei BB. Vincenzo Lewoniuk e dodici compagni (Daniele Karmasz, Luca Bojko, Bartolomeo Osypiuk, Onofrio Wasiluk, Filippo Kiryluk, Costantino Bojko, Michele Niceforo Gryciuk, Ignazio Franczur, Giovanni Andrzejuk, Costantino Lukaszuk, Massimo Hawryluk, Michele Wawrzyszuk), martiri, che, non turbati né da minacce né da promesse, non vollero allontanarsi dalla Chiesa cattolica, ed infine, rifiutando di consegnare le chiavi della loro parrocchia, furono massacrati inermi.

**25 Gennaio.**

  
**S. Artemate**  
A Puteolo in Campania, ricordo di S. Artemate, martire.

**S. Agileo**  
A Cartagine, ricordo di S. Agileo, martire, su cui S. Agostino, nel giorno in cui nacque al cielo, tenne un sermone al popolo, nell'omonima basilica.

**SS. Gioventino e Massimino**  
Ad Antiochia, in Siria, ricordo dei SS. Gioventino e Massimino, martiri, che ottennero la loro corona sotto l'imperatore Giuliano l'Apostata.

  
**S. Teógene**  
A Bona, in Numidia, ricordo di S. Teógene, martire, cui S. Agostino dedicò un discorso.

**B. Maria de la Dive**  
Ad Angers, in Francia, ricordo della B. Maria de la Dive, martire, la quale, rimasta vedova, fu ghigliottinata durante la Rivoluzione Francese per essersi mantenuta fedele alla Chiesa.

**B. Michele Kozal**  
Nel campo di prigionia di Dachau, presso Monaco di Baviera in Germania, ricordo del B. Michele Kozal, vescovo ausiliare di Woclawek, martire, che, per difendere la fede e la libertà della Chiesa, durante l'empia dittatura nazista, sopportò con indomita pazienza tre anni di segregazione nel campo di sterminio, finche vi portò a compimento il suo martirio.

**27 Gennaio.**

**  
S. Giuliano**  
A Sora, nel Lazio, ricordo di S. Giuliano, che si dice essere stato martirizzato al tempo dell'imperatore Antonino.

**S. Devota**  
A Mariana, nell'isola di Corsica, ricordo di S. Devota, vergine e martire.

**B. Rosalia du Verdier de la Sorinière**  
Ad Angers, in Francia, ricordo della B. Rosalia du Verdier de la Sorinière, vergine nel monastero del Calvario di quella stessa città, martire, che, mentre infuriava la Rivoluzione Francese, fu ghigliottinata in odio alla religione cristiana.

**S. Giovanni Maria Muzei (il Vecchio)**  
Presso Mengo in Uganda, passione di S. Giovanni Maria, detto Muzei (o il Vecchio) per la saggezza d'animo, il quale, servitore del re, divenuto cristiano non volle nascondersi dalla persecuzione ma, spontaneamente, confessò la fede di Cristo dinanzi al primo ministro del re Mwenga, e per questo venne decapitato, come ultima vittima di quella persecuzione.

**28 Gennaio.**

  
**SS. Agata Lin Zhao, Gerolamo Lu Tingmei e Lorenzo Wang Bing**  
Nella città di Maokou, nella provincia di Guizhou in Cina, ricordo dei SS. martiri Agata Lin Zhao, vergine, Gerolamo Lu Tingmei e Lorenzo Wang Bing, i quali, catechisti, sotto l'imperatore Wenzungxian, furono denunciati come cristiani e per questo decapitati.

**B. Maria Alo_sia Montesinos Orduña**  
Nella cittadina di Picassent presso Valencia, in Spagna, ricordo della B. Maria Alo_sia Montesinos Orduña, vergine e martire, che, infuriando la persecuzione contro la fede, attraverso il martirio fu resa partecipe della vittoria di Cristo.

**B. Olimpia (Olga) Bidà**  
Nel campo di prigioni della piazzaforte di Kharsk, nei pressi di Tomsk, nella provincia della Siberia in Russia, ricordo della B. Olimpia (Olga) Bidà, vergine della Congregazione delle Sorelle di S. Giuseppe, martire, la quale per amore di Cristo sopportò tutte le sofferenze inflittele durante la persecuzione contro la fede.

  
**29 Gennaio.**

  
**SS. Sarbellio e Bebaia**  
A Edessa in Mesopotamia occidentale, ricordo dei SS. martiri Sarbellio, presbitero, e Bebaia, sua sorella, i quali si narra siano stati battezzati dal santo vescovo Barsimeo e quindi martirizzati per Cristo.

**SS. Papia e Mauro**  
A Roma, sulla Via Nomentana, nel Cimitero Maggiore, ricordo dei SS. martiri Papia e Mauro, soldati.

**30 Gennaio.**

  
**S. Teófilo il Giovane**  
Passione di S. Teófilo detto il Giovane, martire, che, prefetto della flotta cristiana, catturato dai nemici a Cipro e condotto di fronte ad 'Arun, comandante supremo dei Saraceni, poiché non poté essere piegato a rinnegare Cristo, né con regali né tantomeno con minacce, fu ucciso con la spada.

**B. Francesco Taylor**  
A Dublino in Irlanda, trapasso del B. Francesco Taylor, martire, che, padre di famiglia, dopo aver sopportato con pazienza sette anni di prigione per la sua fede cattolica, segnato dalle tribolazioni e dalla vecchiaia, portò a compimento il suo martirio sotto re Giacomo I.

**S. Paolo Ho Hyob**  
A Seul, in Corea, ricordo del S. martire Paolo Ho Hyob, il quale, soldato, arrestato e torturato a causa della fede che professava, essendogli venute meno le forze, sembrò sul punto di cedere, ma subito dopo, essendosi ripreso, confermò intrepido dinanzi al magistrato la sua fede in Cristo, e per questo, dopo lunga prigionia, fu picchiato sino alla morte.

**S. Tommaso Khuong**  
Nel Tonchino, ricordo di S. Tommaso Khuong, presbitero e martire, il quale con animo indomito, nel corso della persecuzione dell'imperatore Tu-Duc, si confessò cristiano, fu per questo imprigionato ed ucciso con un colpo di scure mentre era inginocchiato davanti alla croce.

**S. Davide Galvàn**  
A Guadalajara in Messico, ricordo di S. Davide Galvàn, presbitero e martire, che, durante la persecuzione messicana, assassinato col piombo da un soldato, senza alcun processo, per aver difeso la santità del matrimonio, acquistò così il glorioso premio del martirio.

**B. Carmela Garcìa Moyòn**  
Nel villaggio di Torrent in Spagna, ricordo della B. Carmela Garcìa Moyòn, martire, che, appassionata maestra di dottrina cristiana, nel corso della persecuzione contro la religione cristiana venne violentata e quindi bruciata viva a causa della sua fede in Cristo.

**B. Sigismondo Pisarski**  
Nella cittadina di Gdeszyn in Polonia, ricordo del B. Sigismondo Pisarski, presbitero e martire, il quale durante la guerra fu ucciso col piombo presso la locale parrocchia per essersi rifiutato di rinnegare dinanzi ai persecutori la propria fede cristiana.

**SS. Vittorino, Vittore, Niceforo, Claudio, Diodoro, Serapione e Papia**  
A Corinto in Grecia, ricordo dei SS. martiri Vittorino, Vittore, Niceforo, Claudio, Diodoro, Serapione e Papia, che si narra aver portato a compimento il loro martirio, dopo diversi tormenti, sotto l'imperatore Decio.

**S. Metrano**  
Ricordo di S. Metrano, martire ad Alessandria d'Egitto, il quale, sotto l'imperatore Decio, non avendo voluto pronunciare giuramenti sacrileghi, come gli era stato ordinato dai pagani che lo attorniavano, fu da costoro picchiato ferocemente ed infine condotto al di fuori della città e lapidato.

**SS. Ciro e Giovanni  
![](https://www.vatican.va/roman_curia/pontifical_academies/cult-martyrum/martiri/images009/107.jpg)**  
Sempre ad Alessandria, ricordo dei SS. martiri Ciro e Giovanni, che dopo molte sofferenze furono decapitati per aver testimoniato la loro fede in Cristo.

**S. Abramo**  
In Persia, passione di S. Abramo, vescovo di Arbela, che sotto il re persiano Sapore II fu decapitato perché aveva disobbedito all'ordine di adorare il sole.

**SS. Agostino Pak Chong-Won e cinque compagni**  
In Corea, ricordo dei SS. martiri Agostino Pak Chong-Won e cinque compagni (Pietro Hong Pyong-ju, catechista; Maria Yi In-dog, vergine; Maddalena Son So-byog, Agata Yi Kyong-i, Agata Kwon Chin-i), i quali, sopportati con pazienza numerosi tormenti, confessarono con intrepido coraggio la loro fede cristiana, e quindi glorificarono Dio venendo decapitati.

---

[![](https://www.vatican.va/roman_curia/pontifical_academies/cult-martyrum/martiri/images/top.jpg)](#top)torna in alto.  

---

  
**FEBBRAIO**.

**1 Febbraio.**

  
**S. Trifone**  
In Frigia, ricordo di S. Trifone, martire.

**S. Agrippano**  
Ad Anicio in Aquitania, ricordo di S. Agrippano, vescovo e martire, di cui si narra che sia stato assassinato dagli idolatri mentre ritornava da Roma verso le terre dei Velaci.

**BB. Conor O' Devany e Patrizio O' Lougham**  
A Dublino in Irlanda, ricordo dei BB. martiri Conor O' Devany, vescovo di Dunn e di Connor, dell'Ordine dei Frati Minori, e Patrizio O' Lougham, presbitero, i quali, condannati sotto re Giacomo I per la loro fede cattolica, patirono la pena dell'impiccagione.

**S. Enrico Morse**  
A Londra in Inghilterra, ricordo di S. Enrico Morse, presbitero della Società di Gesù e martire, il quale, più volte catturato e per due volte mandato in esilio, ed infine incarcerato sotto re Carlo I perché sacerdote cattolico, a Tyburn, dopo avere celebrato la Messa, rese l'anima a Dio per mezzo dell'impiccagione.

**BB. Maria Anna Vaillot e quarantasei compagne**  
Ad Apriliaco presso Angers, passione delle BB. Maria Anna Vaillot e quarantasei compagne, martiri, che, infuriando il terrore durante la Rivoluzione Francese, conseguirono la corona del martirio.

**SS. Paolo Hong Yong-ju, Giovanni Yi Mun-u e Barbara Ch'oe Yong-i**  
A Seul, in Corea, ricordo dei SS. martiri Paolo Hong Yong-ju, catechista, Giovanni Yi Mun-u, che assisteva i poveri e seppelliva i corpi dei martiri, e Barbara Ch'oe Yong-i, che seguendo gli esempi dei genitori e del marito, uccisi per il nome di Cristo, fu decapitata con gli altri.

**2 Febbraio.**

  
**B. Pietro Cambiani da Ruffia**  
A Susa in Piemonte, ricordo del B. Pietro Cambiani da Ruffia, presbitero dell'Ordine dei Frati Predicatori, martire, che nel locale convento fu trucidato da due eretici per odio verso la Chiesa di Cristo.

**S. Giovanni Teofane Venard**  
Ad Hanoi nel Tonchino, ricordo di S. Giovanni Teofane Venard, presbitero della Società Parigina per le Missioni Straniere, martire, il quale, dopo sei anni di esercizio clandestino del ministero, travagliati da fatiche e malattie, catturato e rinchiuso in una gabbia, con animo sereno andò incontro al martirio per decapitazione, sotto l'imperatore Tu-Duc.

**3 Febbraio.**

  
**S. Biagio**  
![](https://www.vatican.va/roman_curia/pontifical_academies/cult-martyrum/martiri/images009/118.jpg) __ ![](https://www.vatican.va/roman_curia/pontifical_academies/cult-martyrum/martiri/images009/san-biagio.jpg)  
Memoria di S. Biagio, vescovo e martire, che in nome di Cristo patì il martirio a Sebaste, in Armenia, sotto l'imperatore Licinio.

**S. Celerino**  
A Cartagine, ricordo di S. Celerino, lettore e martire, che in carcere, sottoposto a svariate torture, testimoniò Cristo indomito, seguendo le orme di sua zia Celerina già coronata dal martirio, e degli zii Lorenzo ed Ignazio, i quali, un tempo militari di professione ma in seguito soldati del vero Dio, ottennero col glorioso martirio le palme e le corone del Signore.

**B. Giovanni Nelson**  
A Londra in Inghilterra, ricordo del B. Giovanni Nelson, presbitero della Società di Gesù, martire, che rifiutò di riconoscere alla regina Elisabetta il potere supremo nell'ambito spirituale e per questo fu condannato a morte, morendo impiccato a Tyburn.

**S. Eutichio**  
A Roma, presso le Catacombe della Via Appia, ricordo di S. Eutichio, martire, il quale, a lungo tormentato con veglie forzate ed affamato, ed infine precipitato nella fossa, trionfò per la fede di Cristo sulle crudeli disposizioni del tiranno.

**SS. Papia, Diodoro e Claudiano**  
A Perge in Panfilia, in Asia Minore, ricordo dei SS. Papia, Diodoro e Claudiano, martiri.

**SS. Filea e Filoromo**  
Ad Alessandria d'Egitto, passione dei SS. martiri Filea, vescovo, vescovo, e Filoromo, tribuno dell'esercito, i quali, all'epoca della persecuzione dell'imperatore Diocleziano, resistendo alle suppliche dei congiunti e degli amici affinché si risparmiassero, entrambi, per mezzo della decapitazione, meritarono la palma del martirio dal Signore.

**B. Giovanni Speed**  
A Durham in Inghilterra, ricordo del B. Giovanni Speed, martire, il quale, sotto la regina Elisabetta I, condannato a morte per aver fornito aiuto a sacerdoti cattolici, meritò la corona del martirio.

**S. Giovanni de Britto**  
A Oriur nel regno del Malabar, in India, ricordo di S. Giovanni de Britto, presbitero della Società di Gesù e martire, che, poiché aveva convertito molti alla fede cristiana, assumendo il modello di vita e le abitudini degli asceti di quelle terre, fu premiato da un glorioso martirio.

**5 Febbraio.**

  
**S. Agata**  
![](https://www.vatican.va/roman_curia/pontifical_academies/cult-martyrum/martiri/images009/126.jpg) __ ![](https://www.vatican.va/roman_curia/pontifical_academies/cult-martyrum/martiri/images009/santagata.jpg)  
Memoria di S. Agata, vergine e martire, che a Catania, in Sicilia, ancora giovane, durante l'infuriare della persecuzione, conservò nel martirio la purezza del corpo e l'integrità della fede, offrendo la propria testimonianza per Cristo Signore.

**SS. Martiri del Ponto**  
Nella regione del Ponto, sul Mar Nero, ricordo dei numerosi SS. martiri durante la persecuzione dell'imperatore Massimiano, i quali, alcuni immersi nel piombo rovente, altri torturati con canne aguzze infilate sotto le unghie, e tutti vessati da molti e ripetuti tormenti, ottennero meritatamente col nobile martirio la palma e la corona dal Signore.

**SS. Paolo Miki e venticinque compagni**  
A Nagasaki in Giappone, passione dei SS. Paolo Miki e venticinque compagni, martiri, la cui memoria si celebra il 6 febbraio.

**B. Francesca Mézière**  
A Laval in Francia, ricordo della B. Francesca Mézière, vergine e martire, che si dedicò all'educazione dei fanciulli e alla cura degli ammalati, e all'epoca della Rivoluzione Francese fu assassinata in odio alla fede cristiana.

**S. Gesù Mendez**  
A Valtiervilla in Messico, ricordo di S. Gesù Mendez, presbitero e martire, che morì per il Regno di Cristo durante la persecuzione messicana.

**6 Febbraio.**

  
**SS. Paolo Miki e venticinque compagni**  
Memoria dei SS. Paolo Miki e venticinque compagni, martiri, a Nagasaki in Giappone. Imperversando la persecuzione nei confronti dei cristiani, Paolo Miki, presbitero della Società di Gesù, otto presbiteri o religiosi della Società di Gesù o dell'Ordine dei Frati Minori, alcuni mandati dall'Europa e altri nati in Giappone, e diciassette laici, furono arrestati, sottoposti a terribili ingiurie e condannati a morte. Furono tutti costoro, anche i fanciulli, appesi alle croci per il nome di Cristo, lieti poiché era stato dato loro di morire allo stesso modo di Cristo.

**S. Antoliano**  
Ad Auvergne in Aquitania, ricordo di S. Antoliano, martire.

**S. Silvano**  
Ad Emesa in Siria, ricordo di S. Silvano, vescovo, che, dopo essere stato a capo della medesima chiesa per quarant'anni, infine, sotto l'imperatore Massimino, gettato in pasto alle belve insieme al diacono Luca e al lettore Mocio, ricevette la palma del martirio.

**SS. Dorotea e Teofilo  
![](https://www.vatican.va/roman_curia/pontifical_academies/cult-martyrum/martiri/images009/134.jpg)**  
A Cesarea in Cappadocia, ricordo dei SS. Dorotea, vergine, e Teofilo, retore, martiri.

**S. Matteo Correa**  
A Durango in Messico, ricordo di S. Matteo Correa, presbitero e martire, il quale, mentre infuriava la persecuzione contro la Chiesa, rifiutò di violare il segreto confessionale, e per questo ricevette la corona del martirio.

**7 Febbraio.**

  
**B. Tommaso Sherwood**  
A Londra in Inghilterra, ricordo del B. Tommaso Sherwood, martire, che, mercante di abiti, aveva già deciso di dedicarsi al sacerdozio a Douai, quando si recò ad assistere il padre anziano e malato a Londra, laddove fu catturato mentre camminava per strada e quindi condotto al martirio, sotto la regina Elisabetta I.

**BB. Giacomo Salès e Guglielmo Saultemouche  
![](https://www.vatican.va/roman_curia/pontifical_academies/cult-martyrum/martiri/images009/137.jpg)**  
Ad Aubenas, nel dipartimento di Ardeche, in Francia, ricordo dei BB. martiri Giacomo Salès, presbitero, e Guglielmo Saultemouche, religioso, della Società di Gesù, i quali, ravvivando nella fede cattolica il popolo con la loro predicazione, dopo che la città fu conquistata dagli eretici, nel giorno del Signore furono trucidati nella pubblica piazza per la loro fede in Cristo.

**S. Giovanni de Triora (Francesco Maria) Lantrua**  
Nella città di Changsha, nella provincia di Hunan in Cina, ricordo di S. Giovanni de Triora (Francesco Maria) Lantrua, presbitero dell'Ordine dei Frati Minori, martire, che fu strangolato dopo le lunghe torture di una crudele prigionia.

**BB. Anselmo Polanco e Filippo Ripoll**  
In località Pont de Molins, nei pressi di Gerona in Spagna, ricordo dei BB. martiri Anselmo Polanco, vescovo di Teruel, e Filippo Ripoll, presbitero, che, disprezzata ogni minaccia o seduzione, rimasero assolutamente fedeli alla Chiesa.

**B. Adalberto Nierychlewski**  
Presso Cracovia in Polonia, ricordo del B. Adalberto Nierychlewski, presbitero della Congregazione di S. Michele, martire, il quale, dalla Polonia occupata militarmente e dominata da un potere ostile alla dignità umana e alla religione, deportato nel campo di sterminio di Oswiecim (Auschwitz) a causa della fede in Cristo, trovò la morte dopo mille tormenti e sofferenze.

**B. Pietro Verhun**  
Nel campo di prigionia della cittadella di Angarsk, nella provincia della Siberia in Russia, ricordo del B. Pietro Verhun, presbitero e martire, il quale, al tempo della persecuzione contro la religione, conseguì la vita eterna testimoniando la fede col martirio.

**8 Febbraio.**

  
**S. Cointha**  
Ad Alessandria d'Egitto, ricordo di S. Cointha, martire, che, sotto l'imperatore Decio, i pagani volevano costringere ad adorare gli idoli, presso i quali l'avevano condotta a forza; poiché ella, inorridita, si rifiutava di farlo, la legarono per i piedi e, trascinandola così avvinta per le piazze della città, la dilaniarono con tale crudele tortura.

**SS. Martiri costantinopolitani**  
Ricordo dei SS. Martiri monaci del Monastero di Dio di Costantinopoli, i quali furono spietatamente uccisi per aver difeso la fede cattolica, poiché avevano spedito al papa S. Felice III lettere sfavorevoli al dissidente Acacio.

**9 Febbraio.**

  
**S. Apollonia  
![](https://www.vatican.va/roman_curia/pontifical_academies/cult-martyrum/martiri/images009/144.jpg)**  
Ad Alessandria d'Egitto, ricordo di S. Apollonia, che, dopo numerosi e orribili supplizi inflitti dai persecutori, poiché aveva rifiutato di pronunciare parole sacrileghe, preferì essere data alle fiamme che venir meno alla sua fede cristiana.

**SS. Martiri di Alessandria d'Egitto**  
Ad Alessandria d'Egitto, passione di numerosi SS. Martiri, che furono massacrati dagli eretici ariani mentre si trovavano riuniti in chiesa.

**SS. Primo e Donato**  
A Lemellefa in Africa, ricordo dei SS. Primo e Donato, diaconi e martiri, che furono uccisi in chiesa dagli eretici mentre servivano all'altare.

**10 Febbraio.**

  
**SS. Caralampo, Porfirio, Dauto e tre compagne**  
A Magnesia in Asia Minore, ricordo dei SS. Caralampo, Porfirio, Dauto e tre compagne, martiri sotto l'imperatore Settimio Severo.

**SS. Zotico e Amanzio**  
A Roma sulla Via Labicana, al decimo miglio dall'Urbe, ricordo dei SS. Zotico e Amanzio, martiri.

**BB. Pietro Fremond e cinque compagne**  
Ad Apriliaco presso Angers, ricordo dei BB. Pietro Fremond e cinque compagne (Caterina e Maria Ludovica du Verdier de la Sorinier, Ludovica Bessay de la Voute, Maria Anna Hacher du Bois, Ludovica Poirier), martiri, che durante la Rivoluzione Francese furono ghigliottinati per la loro fedeltà alla Chiesa Cattolica.

**11 Febbraio.**

  
**S. Sotere**  
A Roma sulla Via Appia, nel Cimitero a lei intitolato, ricordo di S. Sotere, vergine e martire, che, come racconta S. Ambrogio, posposti gli onori e le nobili origini alla fede cristiana, non acconsentì all'imposizione di sacrificare agli idoli, né piegò il capo dinanzi ai rozzi oltraggi che dovette patire, né, infine, condannata alla decapitazione, indietreggiò di fronte al martirio.

**SS. Martiri della Numidia**  
Ricordo di numerosi SS. Martiri, i quali, in Numidia, furono arrestati durante la persecuzione di Diocleziano e, poiché non vollero obbedire all'editto imperiale e consegnare le Sacre Scritture, morirono dopo crudeli tormenti.

**S. Castrense**  
A Volturno in Campania, ricordo di S. Castrense, martire.

**S. Pietro Maldonado**  
A Chihuahua in Messico, ricordo di S. Pietro Maldonado

**B. Tobia (Francesco) Borras Romeu**  
A Vinaroz nella regione della Castiglia, in Spagna, ricordo del B. Tobia (Francesco) Borras Romeu, religioso dell'Ordine Ospedaliero di S. Giovanni di Dio, martire, che, al tempo della persecuzione in odio alla fede, portò a compimento la gloriosa battaglia.

**12 Febbraio**.

  
**SS. Martiri di Abitina**  
A Cartagine, ricordo dei SS. Martiri di Abitina, che, nel corso della persecuzione di Diocleziano, essendosi riuniti per celebrare il giorno del Signore contro il divieto del principe, furono arrestati dalla milizia per ordine del magistrato della colonia; trasferiti a Cartagine e interrogati dal proconsole Anulino, si confessarono tutti cristiani, anche dopo molte torture, affermando di non poter rinunciare a celebrare il S. Sacrificio del Signore; e per questo motivo, in vari luoghi e circostanze, sparsero tutti il loro beatissimo sangue.

**S. Eulalia  
![](https://www.vatican.va/roman_curia/pontifical_academies/cult-martyrum/martiri/images009/156.jpg)**  
A Barcellona, in Spagna, ricordo di S. Eulalia, vergine e martire.

**BB. Tommaso Hemmerford, Giacomo Fenn, Giovanni Nutter, Giovanni Munden e Giorgio Haydock**  
A Londra in Inghilterra, ricordo dei BB. martiri Tommaso Hemmerford, Giacomo Fenn, Giovanni Nutter, Giovanni Munden e Giorgio Haydock, presbiteri, i quali, pretendendo la regina Elisabetta I la sovranità anche in ambito spirituale, furono condannati a morte per la fedeltà alla Chiesa Romana, e quindi squartati vivi a Tyburn.

  
**13 Febbraio**.

  
**S. Benigno**  
A Todi in Umbria, ricordo di S. Benigno, presbitero e martire.

**S. Paolo Liu Hanzuo**  
A Dongjiaochang presso la città di Lezhi, nella provincia di Sichuan in Cina, ricordo di S. Paolo Liu Huanzuo, presbitero e martire, strangolato perché cristiano.

**S. Paolo Le-Van-Loc**  
Nella città di Thi-Nghè nel Tonchino (Vietnam), ricordo di S. Paolo Le-Van-Loc, presbitero e martire, che fu decapitato per Cristo alle porte della città sotto l'imperatore Tu-Duc.

**14 Febbraio.**

  
**S. Valentino  
![](https://www.vatican.va/roman_curia/pontifical_academies/cult-martyrum/martiri/images009/161.jpg)__![](https://www.vatican.va/roman_curia/pontifical_academies/cult-martyrum/martiri/images009/161_1.jpg)**  
A Roma sulla Via Flaminia, nei pressi di Ponte Milvio, ricordo di S. Valentino, martire.

**S. Vitale**  
Presso Spoleto, in Umbria, ricordo di S. Vitale, martire, che fu consacrato dalla fede indomita e dalla sequela di Cristo.

**S. Zenone**  
A Roma sulla Via Appia, nel cimitero di Pretestato, ricordo di S. Zenone, martire.

**SS. Martiri Bassiano, Tonione, Proto, Lucio, Cirione, Agatone, Mosè, Dionigi e Ammonio**  
Ad Alessandria d'Egitto, ricordo dei SS. martiri Martiri Bassiano, Tonione, Proto, Lucio, gettati in mare, Cirione, presbitero, Agatone, esorcista, Mosè, dati alle fiamme, Dionigi e Ammonio, uccisi con la spada, che pervennero così alla gloria eterna.

**B. Vincenzo Vilar David**  
A Valencia in Spagna, ricordo del B. Vincenzo Vilar David, martire, che durante la persecuzione contro la religione ospitò nella sua casa sacerdoti e religiose, e preferì morire che rinnegare la fede di Cristo.

**15 Febbraio.**

  
**S. Faustino e Giovita  
![](https://www.vatican.va/roman_curia/pontifical_academies/cult-martyrum/martiri/images009/166.jpg)**  
A Brescia nella terra veneta, ricordo dei SS. Faustino e Giovita, martiri, che, dopo aver affrontato molte prove a causa della fede in Cristo, ricevettero la corona vittoriosa del martirio.

**SS. Isicio, Giuseppe di Roma, Zosimo, Baralo e Agape**  
Ad Antiochia, in Siria, ricordo dei SS. martiri Isicio, presbitero, Giuseppe di Roma, diacono, Zosimo, Baralo e Agape, vergine.

**16 Febbraio**.

  
**S. Giuliana  
![](https://www.vatican.va/roman_curia/pontifical_academies/cult-martyrum/martiri/images009/168.jpg)**  
In Campania, ricordo di S. Giuliana, vergine e martire.

**SS. Elia, Geremia, Isaia, Samuele e Daniele e compagni**  
A Cesarea in Palestina, ricordo dei SS. martiri Elia, Geremia, Isaia, Samuele e Daniele, cristiani egiziani, che, essendosi recati in Cilicia a confortare i confessori della fede condannati ai lavori forzati nelle miniere, furono per questo arrestati e, per opera del governatore Firmiliano, sotto l'imperatore Galerio Massimiano, crudelmente torturati ed infine uccisi con la spada. Dopo di essi ricevettero la corona del martirio, dopo due anni di carcere, anche Panfilo, presbitero, Valente, diacono di Gerusalemme, e Paolo, nativo della città di Iamnia; ma anche Porfirio, servitore di Panfilo, Seleuco della Cappadocia, Teodulo, vecchio servo della casa del governatore Firmiliano, e infine Giuliano di Cappadocia, che, giungendo proprio allora da fuori città, ed avendo baciato i corpi dei martiri, fu denunciato come cristiano, e il governatore ordinò che fosse bruciato a fuoco lento.

**17 Febbraio**.

  
**S. TeodoroTiro**  
Ad Amasea nell'Ellesponto, in Turchia, passione di S. Teodoro Tiro, che, al tempo dell'imperatore Massimiano, per aver confessato la sua fede cristiana fu duramente percosso e incarcerato, e quindi condannato ad essere bruciato. Di questo santo S. Gregorio di Nissa celebrò i meriti con un magnifico discorso.

**S. Pietro Yu Chong-nyul**  
A Pyeongyang in Corea, ricordo di S. Pietro Yu Chong-nyul, martire, che, padre di famiglia, fu arrestato mentre di notte leggeva il vangelo ai fedeli riuniti nella casa di un catechista, e diede la sua vita per Cristo, picchiato con verghe fino alla morte.

**B. Antonio Leszczewicz**  
A Rosica in Polonia, ricordo del B. Antonio Leszczewicz, presbitero della Congregazione dei Sacerdoti Mariani, martire, che, al tempo dell'occupazione militare di quella nazione durante la guerra, fu bruciato dai persecutori della Chiesa a causa della fede di Cristo.

**18 Febbraio.**

  
**SS. Sadoth e centoventotto compagni**  
A Beit Lapat, nel regno persiano, passione dei SS. Sadoth, vescovo di Seleucia di Persia, e centoventotto compagni, martiri, che, presbiteri, chierici e vergini consacrate, poiché non avevano voluto adorare il sole, furono gettati in catene e, dopo essere stati torturati molto a lungo con orribili supplizi, vennero infine trucidati su ordine del re.

**B. Guglielmo Harrington**  
A Londra in Inghilterra, ricordo del B. Guglielmo Harrington, presbitero e martire, che, nativo della contea di York, condannato a morte sotto la regina Elisabetta I per aver conseguito il sacerdozio ed essersi come tale introdotto in Inghilterra, a Tyburn guadagnò la corona del martirio.

**B. Giovanni Pibush**  
A Londra in Inghilterra, ricordo del B. Giovanni Pibush, presbitero e martire, il quale, incarcerato a lungo e in più di una circostanza, fu infine condannato a morte sotto la regina Elisabetta I a causa del suo sacerdozio, impiccato e sventrato a Southwark.

**S. Francesco Regis-Clet**  
Nella città di Wuhan, nella provincia di Hubei in Cina, ricordo di S. Francesco Regis-Clet, presbitero della Congregazione per le Missioni, martire, che annunciò il vangelo per trent'anni tra incredibili difficoltà, e per questo, dopo una tormentata prigionia, tradito da un apostata, fu strangolato perché cristiano.

**S. Giovanni Pietro Neel**  
A Guizhou in Cina, ricordo del S. martire Giovanni Pietro Neel, presbitero della Società Parigina delle Missioni Straniere, che, accusato di avere predicato la fede, fu legato alla coda di un cavallo lanciato al galoppo, quindi patì ogni genere di oltraggio e di tormento, e fu infine decapitato. Con lui subirono il martirio anche i SS. martiri Martino Wu Xuesheng, catechista, Giovanni Zhang Tianshen, neofita, e Giovanni Chen Xianheng.

**B. Giorgio Kaszyra**  
A Rosica in Polonia, ricordo del B. Giorgio Kaszyra, presbitero della Congregazione dei Sacerdoti Mariani, martire, che, infuriando la guerra, bruciato vivo dai persecutori della fede, morì per Cristo Signore.

**19 Febbraio.**

  
**SS. Martiri di Palestina**  
In Palestina, ricordo dei SS. monaci e altri martiri, che furono trucidati per la fede di Cristo per mano dei Saraceni comandati da Alamunduro.

**S. Lucia Yi Zhenmei**  
A Kaiyang presso Mianyang, nella provincia cinese di Sichuan, ricordo di S. Lucia Yi Zhenmei, vergine e martire, che essendosi professata cattolica fu condannata alla decapitazione.

**B. Giuseppe Zaplata**  
Nel campo di prigionia di Dachau presso Monaco di Baviera in Germania, ricordo del B. Giuseppe Zaplata, religioso della Congregazione del SS. Cuore di Gesù, martire, che, deportato a forza dalla patria polacca nell'atroce prigione a causa della fede, colpito da malattia vi consumò il martirio.

**20 Febbraio**.

  
**S. Serapione**  
Ad Alessandria, ricordo di S. Serapione, martire, che, sotto l'imperatore Decio, fu sottoposto a durissimi tormenti, così che prima gli vennero spezzate tutte le articolazioni, e dopo fu precipitato dai piani superiori della sua casa.

**BB. cinque martiri di Tiro**  
Ricordo dei cinque BB. martiri che sotto l'imperatore Diocleziano furono uccisi a Tiro, in Fenicia; dapprima flagellati in tutto il corpo, quindi denudati e condotti nell'anfiteatro e consegnati alle belve feroci, sostennero quella vista immobili, con intrepida fermezza dei giovani corpi; all'improvviso uno di costoro, non ancora ventenne, non essendo impedito da catene, allargò le braccia a forma di croce, pregando in tal modo Dio; rimasti tutti incolumi alla prova delle bestie inferocite, furono infine uccisi con la spada.

**S. Tirannione**  
Ad Antiochia in Siria, ricordo di S. Tirannione, vescovo di Tiro e martire, che, educato sin da fanciullo nella fede cristiana, torturato con chiodi infilati sotto le unghie, assieme al presbitero Zenobio, ottenne quindi la laurea gloriosa.

**B. Giulia Rodzinska**  
A Stutthof nei pressi di Gedano in Polonia, ricordo della B. Giulia Rodzinska, vergine della Congregazione delle Sorelle di S. Domenico, martire, la quale, devastata la patria dalla guerra, fu rinchiusa nel campo di prigionia, laddove venne colpita da una malattia mortale e pervenne così alla gloria celeste.

**21 Febbraio**.

  
**B. Tommaso Pormort**  
A Londra in Inghilterra, ricordo del B. Tommaso Pormort, presbitero e martire, che, sotto la regina Elisabetta I, crudelmente torturato in carcere perché sacerdote cattolico, completò il suo martirio nei pressi della cattedrale di S. Paolo, per mezzo dell'impiccagione.

**S. Roberto Southwell**  
A Londra in Inghilterra, ricordo di S. Roberto Southwell, presbitero della Società di Gesù, martire, che esercitò il suo ministero per molti anni in questa città e nel circondario, componendo anche poesie e inni religiosi, fino a quando, arrestato perché sacerdote cattolico, fu torturato crudelmente per ordine della regina Elisabetta I, e consumò quindi il suo martirio venendo impiccato a Tyburn.

**B. Natale Pinot**  
Ad Angers in Francia, ricordo del B. Natale Pinot, presbitero e martire, che, parroco, al tempo della Rivoluzione Francese, mentre si apprestava a celebrare la Messa, fu arrestato e quindi, rivestito per scherno dei paramenti sacri, condotto al patibolo come al Sacrificio dell'Altare.

**22 Febbraio.**

  
**B. Diego Carvalho**  
Nella città di Sendai in Giappone, ricordo del B. Diego Carvalho, presbitero della Società di Gesù e martire, che, dopo oltraggi, prigionie e terribili deportazioni invernali, infine con fede indomita testimoniò Cristo, assieme a molti altri compagni, col supplizio dell'acqua ghiacciata.

**23 Febbraio.**

  
**S. Policarpo  
![](https://www.vatican.va/roman_curia/pontifical_academies/cult-martyrum/martiri/images009/190.jpg)__![](https://www.vatican.va/roman_curia/pontifical_academies/cult-martyrum/martiri/images009/190san-policarpo.jpg)**  
Memoria di S. Policarpo, vescovo e martire, che ebbe il privilegio di essere discepolo del beato Giovanni ed ultimo testimone del tempo apostolico e, sotto gli imperatori Marco Antonino e Lucio Aurelio Commodo, nell'anfiteatro di Smirne, in Asia, fu dato alle fiamme dinanzi al proconsole e a tutto il popolo, quasi nonagenario, rendendo grazie a Dio Padre, poiché lo aveva reso degno di essere annoverato fra i martiri e di poter bere al calice di Cristo.

**S. Sireno (o Sinero)**  
Presso Sirmio in Pannonia (Croazia), ricordo di S. Sireno (o Sinero), martire, che, giardiniere, fu denunciato da una donna che aveva rimproverato per la sua lussuria: consegnato al giudice si confessò cristiano e, non avendo voluto sacrificare agli idoli, morì per decapitazione.

**B. Nicola Tabouillot**  
Sulla costa della Francia, nei pressi di Rochefort, sulla nave-prigione, ricordo del B. Nicola Tabouillot, presbitero e martire, che, parroco, durante la Rivoluzione Francese, vi fu imprigionato perché sacerdote, ed infine perì stroncato da malattia nell'ospedale della città.

**B. Ludovico Mzyk**  
A Posnania in Polonia, ricordo del B. Ludovico Mzyk, presbitero della Società del Verbum Dei, martire, che, la patria invasa dall'esercito dei seguaci dell'empia ideologia nemica degli uomini e della fede, fu trucidato dalle guardie del campo, testimoniando Cristo fino alla morte.

**24 Febbraio.**

  
**S. Evezio**  
A Nicomedia in Bitinia, passione di S. Evezio, che, sotto l'imperatore Diocleziano, non appena vide affiggere al Foro gli editti contro gli adoratori del vero Dio, infiammato dallo zelo per la fede, dinanzi a tutti, fece a pezzi pubblicamente il libello della legge ingiusta, e per subì il martirio, patendo ogni genere di tormento.

**S. Pietro Bibliotecario**  
A Nicomedia in Bitinia, ricordo di S. Pietro Bibliotecario, martire, che, da vero erede del nome e della fede del beato Apostolo Pietro, le membra distrutte dal fuoco, consumò lieto il suo martirio.

**25 Febbraio.**

  
**S. Nestore**  
A Perge nella provincia della Panfilia, in Asia Minore, passione di S. Nestore, vescovo di Magydos e martire, che, arrestato al tempo della persecuzione dell'imperatore Decio, fu condannato alla crocifissione dal governatore della provincia, così che chi si era confessato discepolo del Crocefisso, ne subisse la medesima sorte.

**S. Lorenzo Bai Xiaoman**  
Nella città di Xilinxian, nella provincia di Guangxi in Cina, ricordo di S. Lorenzo Bai Xiaoman, martire, che, operaio e neofita, preferì patire le torture e la decapitazione, piuttosto che rinnegare Cristo.

**S. Turibio Romo**  
Nella località di Tequila, nel circondario di Guadalajara in Messico, ricordo di S. Turibio Romo, presbitero e martire, che fu assassinato perché sacerdote, infuriando la persecuzione in odio alla religione.

**SS. Luigi Versiglia e Callisto Caravario**  
Sulle rive del fiume Beijiang, nei pressi della città di Shiuchow nella provincia di Guandong, in Cina, ricordo dei SS. martiri Luigi Versiglia, vescovo, e Callisto Caravario, presbitero, entrambi della Società Salesiana, che subirono il martirio per essersi presi cura cristianamente delle anime a loro affidate.

**26 Febbraio.**

  
**B. Roberto Drury**  
A Londra in Inghilterra, ricordo del B. Roberto Drury, presbitero e martire, che, accusato falsamente di essere coinvolto nella congiura contro il re Giacomo I, a Tyburn, dove fu rivestito dell'abito talare, per mettere alla prova la dignità del sacerdozio, patì il supplizio del patibolo per Cristo.

**27 Febbraio.**

  
**SS. Giuliano ed Euno**  
Ad Alessandria d'Egitto, ricordo dei SS. Giuliano ed Euno, martiri. Giuliano, essendo immobilizzato dalla gotta, così da non essere in grado né di camminare né di restare in sella da solo, si presentò dal magistrato assieme con due servitori, che lo sorreggevano sulla sella; dei quali l'uno rinnegò la fede, mentre l'altro, di nome Euno, perseverò nella testimonianza di Cristo assieme al suo padrone. E quindi dinanzi alla folla, flagellati fino alla morte, sotto l'imperatore Decio.

**S. Besa**  
Ad Alessandria d'Egitto, ricordo di S. Besa, martire, che, soldato, per aver impedito di oltraggiare i martiri succitati, fu denunciato al magistrato e quindi decapitato, essendo rimasto fermo nella fede.

**S. Onorina**  
In Normandia, in Francia, ricordo di S. Onorina, vergine e martire.

**S. Anna Line**  
A Londra in Inghilterra, ricordo di S. Anna Line, vedova e martire, che, morto in esilio il marito a causa della fede cattolica, fornì rifugio a sacerdoti cattolici in quella città, e per questo motivo fu impiccata a Tyburn sotto Elisabetta I. Assieme a lei patirono il martirio anche i BB. presbiteri e martiri Marco Barkworth, dell'Ordine di S. Benedetto, e Ruggero Filcock, della Società di Gesù, sventrati dopo l'impiccagione mentre ancora respiravano.

**B. Guglielmo Richardson**  
A Londra in Inghilterra, ricordo del B. Guglielmo Richardson, presbitero e martire, che, dopo essere stato ordinato a Siviglia, in Spagna, fu impiccato a Tyburn perché sacerdote cattolico, ultimo martire sotto Elisabetta I.

**28 Febbraio.**

  
**B. Timoteo Trojanowski**  
Nel campo di sterminio di Oswiecim (Auschwitz), presso Cracovia in Polonia, ricordo del B. Timoteo Trojanowski, presbitero dell'ordine dei Frati Minori Conventuali, martire, che, sottomessa la patria a un potere nemico dell'uomo e della religione, portò a termine distrutto dalle sofferenze il suo martirio, a causa della sua fede cristiana.

  
**S. Augusto Chapdelaine**  
Nella città di Xilinxian, nella provincia di Guangxi in Cina, ricordo di S. Augusto Chapdelaine, presbitero della Società Parigina per le Missioni Straniere, martire, che, arrestato dai soldati con molti catecumeni, poiché aveva infatti per primo seminato in quelle terre il seme della fede cristiana, venne colpito con trecento nerbate, rinchiuso in una gabbia minuscola ed infine decapitato.

---

[![](https://www.vatican.va/roman_curia/pontifical_academies/cult-martyrum/martiri/images/top.jpg)](#top)torna in alto.  

---

  
**MARZO.**

**1 Marzo.**

**S. Leone  
**In Guascogna, ricordo di S. Leone, vescovo e martire.

**S. Agnese Cao Kuiying  
**Nella città di Xilinxian, nella provincia di Guangxi in Cina, ricordo di S. Agnese Cao Kuiying, martire, che, già sposata con un uomo violento, dopo la morte di questi si dedicò su incarico del vescovo all’insegnamento della dottrina cristiana, e per questo, dopo essere stata gettata in carcere ed aver sopportato spaventosi tormenti, confidando sempre in Dio, si recò quindi all’eterno convito.

**2 Marzo.**

**S. Troade  
**A Nuova Cesarea nel Ponto, ricordo di S. Troade, martire durante la persecuzione dell’imperatore Decio, la cui prova è stata celebrata da S. Gregorio il Taumaturgo.

**B. Carlo il Buono  
**A Bruges, in Fiandra, ricordo del B. Carlo il Buono, martire, che, principe di Danimarca e in seguito conte di Fiandra, visse custodendo la giustizia e difendendo i poveri, finchè venne ucciso da uomini d’arme che egli aveva cercato di pacificare.

**3 Marzo.**

**SS. Marino e Asterio  
**A Cesarea in Palestina, ricordo dei SS. Marino, soldato, e Asterio, senatore, martiri sotto l’imperatore Gallieno; il primo, denunciato come cristiano da un commilitone invidioso, testimoniò limpidamente davanti al giudice la sua fede, e conseguì la corona del martirio per decapitazione; essendosi poi Asterio preso cura del corpo del martire, rivestendolo col suo mantello, si narra che abbia anch’egli ricevuto immediatamente l’onore conferito dal martirio.

**SS. Emeterio e Cheledonio  
**A Calahorra in Spagna, ricordo dei SS. Emeterio e Cheledonio, che, militando entrambi nella legione di stanza in Galizia, ed essendo divampata la persecuzione, per essersi confessati cristiani furono condotti a Calahorra e quivi coronati dal martirio.

**SS. Cleonico e Eutropio  
**Ad Amasea nella regione del Ponto, ricordo dei SS. Cleonico e Eutropio, martiri durante la persecuzione dell’imperatore Massimiano, sotto il governatore Ascleopiodato.

**BB. Liberato Weiss, Samuele Marzorati e Michele Pio Fasoli da Zerbo  
**A Gondar in Etiopia, ricordo dei BB. Liberato Weiss, Samuele Marzorati e Michele Pio Fasoli da Zerbo, presbiteri dell’ Ordine dei Frati Minori e martiri, che morirono lapidati per la loro fede cattolica.

**B. Pietro Renato Rogue  
**A Vannes in Bretagna, in Francia, ricordo del B. Pietro Renato Rogue, presbitero della Congregazione per le Missioni, martire, che, al tempo della Rivoluzione Francese, rifiutando il sacrilego giuramento imposto ai sacerdoti, rimase in città ad amministrare in clandestinità i sacramenti ai fedeli; condannato a morte per questo, raggiunse la misericordia del Signore in quella stessa chiesa in cui celebrava la S. Messa.

**4 Marzo.**

**SS. Fozio, Archelao, Quirino e diciassette compagni  
**A Nicomedia in Bitinia, ricordo dei SS. Fozio, Archelao, Quirino e diciassette compagni, martiri.

**BB. Cristoforo Bales, Alessandro Blake e Nicola Horner  
**A Londra in Inghilterra, ricordo dei BB. Cristoforo Bales, Alessandro Blake e Nicola Horner, martiri, i quali conseguirono assieme la corona del martirio, mentre infuriava la persecuzione della regina Elisabetta I. 

**BB. Miecislao Bohatkiewicz, Ladislao Mackowiak e Stanislao Pyrtek  
**Nel borgo di Berezwecz, presso Glebokie in Polonia, ricordo dei BB. Miecislao Bohatkiewicz, Ladislao Mackowiak e Stanislao Pyrtek, presbiteri e martiri, che in tempo di guerra furono incarcerati e uccisi per la loro fede in Cristo. 

**5 Marzo.**

**S. Conone  
**In Panfilia, ricordo di S. Conone, martire, che, giardiniere, sotto l’imperatore Decio, essendogli stato ordinato di trainare l’aratro con i piedi trafitti dai chiodi, si mise invece in ginocchio e morì quindi mentre ancora pregava. 

**S. Foca  
**A Sinope nellla regione del Ponto, ricordo di S. Foca, giardiniere e martire, che sopportò in nome del Redentore numerosi tormenti.

**S. Adriano  
**A Cesarea in Palestina, ricordo di S. Adriano, martire, che, durante la persecuzione di Diocleziano, per ordine del governatore Firmiliano, in occasione delle celebrazioni della Fortuna dei Cesari, per la sua fede in Cristo fu dapprima gettato ai leoni, e quindi sgozzato con la spada.

**6 Marzo.**

**S. Marciano  
**A Dertona nella regione della Liguria, ricordo di S. Marciano, vescovo e martire.

**S. Vittorino  
**A Nicomedia in Bitinia, ricordo di S. Vittorino, martire.

**SS. Quarantadue martiri di Siria  
**In Siria, passione dei quarantadue SS. martiri che, arrestati ad Amorio Frigia e quindi condotti presso il fiume Eufrate, ricevettero nella nobile prova la palma del martirio.

**7 Marzo.**

**SS. Perpetua e Felicita  
**Memoria delle SS. martiri Perpetua e Felicita, arrestate con altri giovani catecumeni a Cartagine, sotto l’imperatore Settimio Severo; di cui l’una - Perpetua - donna di circa vent’anni, sposa di un uomo influente, madre di un lattante; e l’altra invece - Felicita - schiava, che anche nei dolori terribili del parto prematuro (e secondo la legge non poteva essere suppliziata finchè fosse stata ancora incinta) gioiva di essere gettata in pasto alle belve. Entrambe dalla cella del carcere si recarono nell’anfiteatro liete e serene in volto, come se si trovassero già in paradiso.

**SS. Saturo, Saturnino, Revocato e Secondino  
**Sempre a Cartagine, passione dei SS. Saturo, Saturnino, Revocato e Secondino, che conseguirono il martirio durante la stessa persecuzione di cui furono vittime Perpetua e Felicita, e dei quali Secondino morì in carcere e gli altri invece, dapprima tormentati dalle belve, dopo essersi scambiati il bacio della pace furono infine trucidati con la spada. 

**S. Eubulio  
**A Cesarea in Palestina, passione di S. Eubulio, che, compagno di S. Adriano, due giorni dopo di lui venne straziato dai leoni e finito con le spade.

**SS. Basilio, Eugenio, Agatodoro, Elpidio, Eterio, Capitone ed Efraim  
**A Chersoneso ricordo dei SS. Basilio, Eugenio, Agatodoro, Elpidio, Eterio, Capitone ed Efraim, martiri.

**BB. Giovanni Larke, Giovanni Ireland e Germano Gardiner  
**A Londra in Inghilterra, ricordo dei BB. martiri Giovanni Larke e Giovanni Ireland, presbiteri, e Germano Gardiner, che morirono impiccati a Tyburn sotto il re Enrico VIII, per essere rimasti fedeli al Romano Pontefice.

**S. Giovanni Battista Nam Chong-sam  
**A Seul in Corea, ricordo di S. Giovanni Battista Nam Chong-sam, martire.

**SS. Simeone Berneux, Giusto Ranfer de Bretenières, Ludovico Beaulieu e Pietro Enrico Dorie  
**Nella località di Sai-Nam-Tho in Corea, ricordo dei SS. martiri Simeone Berneux, vescovo, Giusto Ranfer de Bretenières, Ludovico Beaulieu e Pietro Enrico Dorie. Presbiteri della Società Parigina per le Missioni Estere, i quali furono decapitati per avere confessato con fede intrepida ai loro persecutori di essere venuti in Corea per salvare anime in nome di Cristo.

**8 Marzo.**

**SS. Apollonio e Filémone  
**Ad Antinoe in Egitto, ricordo dei SS. Apollonio e Filémone, martiri.

**9 Marzo.**

**SS. martiri di Sebaste  
**A Sebaste in Armenia, passione dei quaranta SS., legionari cappadoci, che, compagni non di guerra ma di fede e obbedienza alla volontà del Padre celeste, al tempo dell’imperatore Licinio furono imprigionati e a lungo torturati, quindi costretti, in un inverno rigidissimo, a pernottare nudi su uno stagno ghiacciato, ed infine, con le gambe spezzate, portarono a compimento il loro martirio.

**S. Bruno di Querfurt  
**Nella Moravia orientale, ricordo di S. Bruno, vescovo di Querfurt e martire, il quale, mentre si trovava in Italia al seguito dell’imperatore Ottone III, commosso dall’autorità di S. Romualdo, decise di dedicarsi alla vita monastica: ricevuto il nome di Bonifacio ritornò in Germania e nominato in seguito vescovo da papa Giovanni X; fu assassinato dagli idolatri durante un viaggio apostolico, assieme a diciotto compagni.

**SS. Pietro Ch’oe Hyong e Giovanni Battista Chon Chang-un  
**Nel villaggio di Nei-Ko-Ri in Corea, ricordo dei SS. Pietro Ch’oe Hyong e Giovanni Battista Chon Chang-un, martiri, che, padri di famiglia, amministrarono battesimi e stamparono libri di argomento cristiano: per questo furono sottoposti a terribili torture e al martirio, a cui si sottoposero però con fede intrepida ed irremovibile, suscitando perfino l’ammirazione dei loro persecutori. 

**10 Marzo.**

**SS. Caio e Alessandro  
**Ad Apamea presso Meandro in Frigia, ricordo dei SS. Caio e Alessandro, martiri, che patirono gloriosamente durante la persecuzione degli imperatori Marco Antonio e Lucio Vero.

**S. Vittore  
**In Africa, ricordo di S. Vittore, martire, a cui S. Agostino dedicò un sermone nel giorno della sua nascita al cielo.

**S. Giovanni Ogilvie  
**A Glasgow in Scozia, ricordo di S. Giovanni Ogilvie, presbitero della Società di Gesù, martire, il quale, dopo aver trascorso molti anni in esilio per l’Europa, una volta ordinato sacerdote fece ritorno clandestinamente in patria, dove si dedicò col massimo zelo alla cura pastorale dei suoi concittadini, fino a che, sotto re Giacomo I, venne gettato in carcere, torturato e condannato a morte, ricevendo infine sul patibolo la gloriosa palma del martirio.

**B. Matteo Elia Nieves del Castillo  
**A Cortazar in Messico, ricordo del B. Matteo Elia Nieves del Castillo, presbitero dell’Ordine dei Frati di S. Agostino, martire, che, durante la persecuzione anticristiana, fu arrestato per aver esercitato di nascosto il suo ministero, e fucilato perché sacerdote.

**11 Marzo.**

**S. Pionio  
**A Smirne in Asia, ricordo di S. Pionio, presbitero e martire, 

**SS. Trofimo e Thalo  
**A Laodicea in Siria, ricordo dei SS. Trofimo e Thalo, martiri, che durante la persecuzione dell’imperatore Diocleziano ottenero la corona gloriosa dopo numerosi e terribili tormenti. 

**S. Costantino  
**In Scozia, ricordo di S. Costantino, re, discepolo di S. Colombano e martire.

**S. Eulogio  
**A Cordova in Spagna, ricordo di S. Eulogio, presbitero e martire, decapitato per aver pubblicamente testimoniato la sua fede in Cristo.

**B. Tommaso Atkinson  
**A York in Inghilterra, ricordo del B. Tommaso Atkinson, presbitero e martire, che sotto il re Giacomo I patì il martirio per il solo fatto di essere un sacerdote cattolico.

**B. Giovanni Kearney  
**A Glenn in Irlanda, ricordo del B. Giovanni Kearney, presbitero dell’Ordine dei Frati Minori e martire, che, condannato a morte per essersi introdotto, sacerdote cattolico, in Inghilterra, era scampato una prima volta all’esecuzione con la fuga; ritornato quindi in patria senza nascondere il suo sacerdozio, subì per questo il martirio dell’impiccagione sotto Oliver Cromwell.

**S. Domenico Cam  
**A Hung Yen, nel Tonchino, ricordo di S. Domenico Cam, presbitero e martire, che dopo aver trascorso molti anni in prigione e tra i tormenti, condannato infine a morte dall’imperatore Tu-Duc, potè abbracciare quella Croce del Signore che aveva con fermezza intrepida rifiutato di calpestare.

**SS. Marco Chong Ui-bae e Alessio U Se-yong  
**A Sai-Nam-The in Corea, ricordo dei SS. martiri Marco Chong Ui-bae, catechista, e Alessio U Se-yong, che furono insultati e frustati dai loro stessi familiari e vicini.

**12 Marzo.**

**S. Massimiliano  
**A Tebeste in Numidia, ricordo di S. Massimiliano, martire, che, figlio del veterano Vittore ed anch’egli arruolato, rispose al proconsole Dione che al fedele di Cristo non è consentito spargere sangue; e poiché aveva rifiutato di giurare come legionario e di sacrificare agli idoli, fu ordinato di giustiziarlo con la spada.

**SS. Migdonio, Eugenio, Massimo, Domenica, Mardonio, Pietro, Smeraldo e Ilario  
**A Nicomedia in Bitinia, ricordo dei SS. martiri Migdonio, Eugenio, Massimo, Domenica, Mardonio, Pietro, Smeraldo e Ilario, che furono strangolati ad uno ad uno, uno ogni giorno, per incutere il terrore in chi aspettava il suo turno.

**S. Pietro _cubicolario  
_**Sempre a Nicomedia in Bitinia, passione di S. Pietro martire, che, essendo il maggiordomo dell’imperatore ed avendo deprecato apertamente i tormenti dei martiri, per ordine dello stesso augusto fu appeso in mezzo alla stanza e flagellato a lungo e orribilmente, e quindi bruciato lentamente sulla graticola. Anche Doroteo e Gorgonio, addetti come Pietro alle stanze private dell’imperatore, che avevano protestato e confessato la medesima fede cristiana, patirono simili terribili supplizi, prima di essere strangolati.

**S. Giuseppe Zhang Dapeng  
**A Guiyang, nella provincia cinese del Guangxi, ricordo di S. Giuseppe Zhang Dapeng, martire, che, dopo essersi convertito, non appena battezzato aprì la sua casa ai missionari e ai catechisti, prendendosi cura in ogni modo dei poveri, dei fanciulli e degli infermi, finché venne condotto al supplizio della crocifissione, spargendo però lacrime di gioia per essere stato ritenuto degno di morire per Cristo.

**13 Marzo.**

**SS. Macedonio, Patrizia e Modesta  
** A Nicomedia in Bitinia, ricordo dei SS. martiri Macedonio, presbitero, Patrizia e Modesta.

**S. Sabino  
**A Ermopoli in Egitto, ricordo di S. Sabino, martire, che sopportò non poche torture prima di essere annegato nel fiume.

**S. Cristina  
**In Persia, ricordo di S. Cristina, martire, che, dopo essere stata flagellata, consumò il suo martirio sotto Cosroe I, re dei persiani.

**SS. Roderico e Salomone  
**A Cordova in Spagna, passione dei SS. Roderico, presbitero, e Salomone, martiri, dei quali il primo, essendosi rifiutato di confessare Maometto come vero profeta mandato dall’Onnipotente, fu per questo gettato in prigione, dove incontrò Salomone, che per molto tempo aveva aderito alla religione maomettana, ed insieme portarono a glorioso compimento il loro martirio, venendo infine decapitati.

**B. Francesca Tréhet  
**Ad Ernée nel Maine-et-Anjou, in Francia, ricordo della B. Francesca Tréhet, vergine della Congregazione della Carità, martire, che si dedicò con impegno e dedizione all’educazione dei ragazzi ed alla cura dei malati, e che durante la Rivoluzione Francese subì il martirio, venendo ghigliottinata a causa di Cristo.

**14 Marzo.**

**S. Alessandro  
**A Pidna in Macedonia, ricordo di S. Alessandro, martire.

**15 Marzo.**

**S. Menigno  
**A Pario nell’Ellesponto, ricordo di S. Menigno, lavandaio, che si narra abbia subito il martirio sotto l’imperatore Decio.

**S. Lucrezia  
**A Cordova in Spagna, ricordo di S. Lucrezia, vergine e martire, che, nata da una famiglia di Mori, splendeva in segreto per la sua fede in Cristo: arrestata in casa assieme a S. Eulogio, e decapitata quattro giorni dopo di lui, raggiunse così la gloria eterna.

**B. Guglielmo Hart  
**A York in Inghilterra, ricordo del B. Guglielmo Hart, presbitero e martire, che, ordinato sacerdote nel Collegio Inglese di Roma, per aver persuaso alcuni ad abbracciare la fede cattolica, venne prima impiccato e dopo sventrato, sotto la regina Elisabetta I. 

**16 Marzo.**

**SS. Ilario e Taziano  
**Ad Aquileia, nelle terre dei Veneti, ricordo dei SS. martiri Ilario, vescovo, e Taziano.

**S. Papas  
**A Seleucia in Persia, ricordo di S. Papas, che, originario della Licaonia, subì dopo molte torture il martirio per la fede di Cristo.

**S. Giuliano  
**Ad Anazarbo in Cilicia, ricordo di S. Giuliano, martire, che, sotto il governatore Marciano, dopo essere stato a lungo seviziato, fu infine gettato in mare rinchiuso in un sacco assieme ad alcuni serpenti.

**B. Giovanni de’ Sordi Cacciafronte  
**A Vicenza nella regione del Veneto, ricordo del B. Giovanni de’ Sordi Cacciafronte, vescovo e martire, che, quando era ancora semplice abate, subì l’esilio per la sua fedeltà al pontefice; nominato vescovo di Mantova, e trasferito poi alla sede di Vicenza, morì per aver difeso la libertà della Chiesa, colpito da un sicario armato di spada.

**BB. Giovanni Amias e Roberto Dalby  
**A York in Inghilterra, ricordo dei BB. Giovanni Amias e Roberto Dalby, presbiteri e martiri, che, condannati a morte solo perché sacerdoti dalla regina Elisabetta I, si recarono lieti al patibolo.

**S. Giovanni de Brébeuf  
**Nella regione dell’Urone in Canada, passione di S. Giovanni de Brébeuf, presbitero della Società di Gesù, che, mandato dalla Francia in missione presso gli indiani Uroni, dopo aver sopportato in quella terra numerose traversie, vi diede la vita per Cristo, assassinato dopo orribili torture dai pagani. La memoria della sua passione (e di quella dei suoi compagni) si celebra il 19 Ottobre.

**17 Marzo.**

**SS. martiri di Alessandria d’Egitto  
**Ad Alessandria in Egitto, ricordo dei numerosi SS. martiri che, al tempo dell’imperatore Teodosio, fiorendo le conversioni al cristianesimo, furono imprigionati dagli adoratori di Serapide e quindi orribilmente trucidati, per aver fermamente rifiutato di adorare quell’idolo pagano.

**S. Paolo di Cipro  
**Nell’isola di Cipro, ricordo di S. Paolo monaco, che per aver difeso la devozione per le Sante Immagini venne bruciato vivo.

**S. Giovanni Sarkander  
**A Olomouc in Moravia, ricordo di S. Giovanni Sarkander, presbitero e martire, che, parroco ad Holeszov, poiché si era rifiutato di violare il segreto confessionale, fu sottoposto al supplizio della ruota e quindi gettato agonizzante in carcere, dove spirò dopo un mese.

**S. Gabriele Lalemant  
**Nella regione dell’Urone in Canada, passione di S. Gabriele Lalemant, presbitero della Società di Gesù, che con zelo indefesso divulgò la gloria di Dio nella stessa lingua della popolazione di quei luoghi, prima di cadere vittima degli idolatri, patendo per loro mano orribili supplizi prima del martirio. Il 19 Ottobre si celebre la memoria della passione di S. Gabriele Lalemant e dei suoi compagni.

**18 Marzo.**

**S. Alessandro di Cappadocia  
**Ricordo di S. Alessandro, vescovo e martire, che, arrivando a Gerusalemme dalla Cappadocia, assunse la cura pastorale della Città Santa, fondandovi una ricca biblioteca e aprendo una scuola; dopodiché, durante la persecuzione dell’imperatore Decio, quand’egli ormai carico di anni risplendeva di veneranda canizie, venne condotto a Cesarea, dove portò a compimento il martirio subito per la sua fede in Cristo.

**BB. Giovanni Thules e Ruggero Wrenno  
**A Lancaster in Inghilterra, ricordo dei BB. Giovanni Thules, presbitero, e Ruggero Wrenno, martiri di Cristo sotto il regno di Giacomo I, originari della medesima contea.

**19 Marzo.**

**B. Narciso Turchan  
**Nei pressi di Monaco di Baviera, in Germania, ricordo del B. Narciso Turchan, presbitero dell’Ordine dei Frati Minori e martire, che, originario della Polonia oppressa da un empio regime, e da lì deportato a causa della sua fede nel campo di prigionia di Dachau, vi trovò la morte dopo innumerevoli patimenti.

**B. Marcello Callo  
**A Mauthausen in Austria, ricordo del B. Marcello Callo, martire, che, giovane nativo di Rennes, confortava nella fede i compagni di prigionia sfiancati dalle fatiche massacranti dei campi di lavoro con la sua grande passione per Cristo, e per questo trovò la morte nel campo di sterminio di Mauthausen. 

**20 Marzo.**

**SS. Paolo, Cirillo e altri compagni  
**Ad Antiochia in Siria, ricordo dei SS. Paolo, Cirillo e altri compagni, martiri.

**SS. martiri di San Saba  
**Nella _laura_ di S. Saba in Palestina, passione dei SS. venti monaci che perirono soffocati dal fumo nella chiesa della Madre di Dio, per mano dei predoni saraceni.

**S. Giovanni Nepomuceno  
**A Praga in Boemia, ricordo di S. Giovanni Nepomuceno, presbitero e martire, che per difendere la Chiesa da re Venceslao IV, dopo aver sopportato numerosi oltraggi ed aver patito ogni genere di supplizio, fu infine gettato agonizzante nel fiume Moldava, portando così a compimento il suo martirio per Cristo.

**B. Giovanna Veron  
**A Ernée nel Maine-et-Anjou, in Francia, ricordo della B. Giovanna Veron, vergine e martire, la quale si dedicava alle cure dei fanciulli e all’assistenza degli infermi, e che venne ghigliottinata durante la Rivoluzione Francese per aver sottratto alcuni sacerdoti alla furia dei persecutori.

**21 Marzo.**

**SS. martiri Alessandrini  
**Ricordo dei SS. martiri Alessandrini, che al tempo dell’imperatore Costanzo, sotto il prefetto Filagrio, furono assassinati dalla turba di ariani e pagani che aveva fatto irruzione in chiesa.

**S. Giacomo il Confessore  
**A Costantinopoli, passione di S. Giacomo il Confessore, che si batté con zelo indefesso a favore del culto delle Sante Immagini, e portò per questo a compimento la sua vita terrena con un glorioso martirio.

**BB. Tommaso Pilchard e Guglielmo Pike  
**A Dorchester in Inghilterra, ricordo del B. Tommaso Pilchard, presbitero e martire, uomo dotto e pacifico, impiccato sotto Elisabetta I perché sacerdote. Con lui si ricorda anche il B. Guglielmo Pike, martire, che, falegname, in un giorno non precisato dalle fonti, nel medesimo luogo del martirio Pilchard, sempre sotto Elisabetta I, venne impiccato e poi fatto a pezzi a causa del suo avvenuto ritorno alla Chiesa di Roma.

**B. Matteo Flathers  
**A York in Inghilterra, ricordo del B. Matteo Flathers, presbitero e martire, che, alunno al Collegio Inglese di Douai, fu per Cristo fatto a pezzi da vivo sotto re Giacomo I.

**S. Agostino Zhao Rong  
**In Cina, nella provincia di Sichuan, ricordo di S. Agostino Zhao Rong, presbitero e martire, che, infuriando la persecuzione, a causa della sua fede in Cristo fu gettato in carcere, dove trovò una morte gloriosa nel corso dell’inverno.

**22 Marzo.**

**S. Paolo di Narbona  
**A Narbona, sulla costa della Francia, appena fuori città sulla Via Domizia, deposizione di S. Paolo, vescovo e martire.

**SS. Callinico e Basilissa  
**In Galazia, in Asia minore, ricordo dei SS. Callinico e Basilissa, martiri.

**S. Basilio  
**Ad Ancira in Galazia, ricordo di S. Basilio, presbitero e martire, che durante il regno dell’imperatore Costanzo si oppose agli ariani con ogni energia; poi sotto l’imperatore Giuliano invocò Dio affinché nessuno dei cristiani abbandonasse la fede, e fu per questo arrestato e consegnato al governatore della provincia: dopo non pochi tormenti portò così a compimento il suo martirio.

**S. Nicola Owen  
**A Londra in Inghilterra, ricordo di S. Nicola Owen, religioso della Società di Gesù e martire, che trascorse molti anni a costruire rifugi segreti per i sacerdoti ricercati, e per questo sotto Giacomo I fu imprigionato e pesantemente torturato, fino alla morte gloriosa nel nome di Cristo Signore.

**B. Francesco Chartier  
**Ad Angers in Francia, ricordo del B. Francesco Chartier, presbitero e martire, che venne ghigliottinato durante la Rivoluzione Francese a causa del suo sacerdozio.

**BB. Mariano Gorecki e Bronislao Komorowski  
**Nel campo di prigionia della località di Stutthof, presso Gedano in Polonia, ricordo dei BB. Mariano Gorecki e Bronislao Komorowski, presbiteri e martiri, che, essendo stata occupata militarmente la loro patria dai seguaci di una ideologia nemica della religione cristiana, furono da costoro trucidati per disprezzo e odio della loro fede.

**23 Marzo.**

**S. Fingar (Guigner)  
**In Cornovaglia, ricordo di S. Fingar (Guigner), martire.

**SS. Vittoriano e compagni  
**Ricordo dei SS. martiri Vittoriano, proconsole di Cartagine, e di due fratelli di Aquae Regiae; inoltre di Frumenzio e di un altro Frumenzio, mercanti, che sotto il re ariano Unnerico, durante la persecuzione vandalica, conseguirono tutti la nobile corona del martirio dopo aver subito spaventose torture, a causa della loro intrepida confessione di fede cristiana.

**B. Edmondo Sykes  
**A York in Inghilterra, ricordo del B. Edmondo Sykes, presbitero e martire, che durante il regno di Elisabetta I, essendo egli tornato nuovamente in Inghilterra dopo essere stato mandato in esilio a causa del suo sacerdozio cattolico, fu per questo motivo impiccato e squartato.

**B. Pietro Higgins  
**A Naas vicino a Dublino, in Irlanda, ricordo del B. Pietro Higgins, presbitero dell’Ordine dei Frati Predicatori e martire, che fu impiccato senza processo sotto Carlo I, a causa della sua indomita fedeltà alla Chiesa di Roma.

**24 Marzo.**

**SS. Timolao, Dionigi, Pauside, Alessandro, Romolo e Alessandro  
**A Cesarea in Palestina, ricordo dei SS. martiri Timolao, Dionigi, Pauside, Alessandro, Romolo e Alessandro, che durante la persecuzione dell’imperatore Diocleziano furono condotti, le mani legate, dinanzi al prefetto Urbano: confessarono di essere cristiani e vennero decapitati pochi giorni dopo, assieme ad altri due compagni, Agapio e Dionigi, meritando così il premio della vita eterna.

**S. Secondino  
**In Mauritania, ricordo di S. Secondino, che patì il martirio per la sua fede in Cristo.

**25 Marzo.**

**S. Dula  
**A Nicomedia, ricordo di S. Dula, martire. 

**S. Quirino  
**A Roma nel Cimitero di Ponziano sulla Via Portuense, ricordo di S. Quirino, martire.

**S. Matrona  
**A Tessalonica in Macedonia, ricordo di S. Matrona, martire, che, schiava di una certa Iudea, era segretamente devota a Cristo: scoperta dalla sua padrona, tormentata in molti modi e finalmente frustata fino alla morte, rese così a Dio la sua anima purissima, testimoniando Cristo sino alla fine.

**S. Margherita Clitherow  
**A York in Inghilterra, ricordo di S. Margherita Clitherow, martire, che, con il consenso del marito, aderì alla fede cattolica, in cui educò anche i suoi figli, e per cui si adoperò per nascondere nella sua stessa casa i sacerdoti ricercati perché cattolici; perseguitata più volte per questo, e rifiutando di sottoporsi ad un processo, per non gravare l’animo dei testimoni della responsabilità della sua morte, fu quindi condannata per la sua fede in Cristo a morire lentamente sotto la pressa, durante il regno di Elisabetta I.

**B. Giacomo Bird  
**A Winthorn in Inghilterra, ricordo del B. Giacomo Bird, martire, che, diciannovenne e da poco divenuto cattolico, sotto Elisabetta I, rifiutandosi di partecipare ad una liturgia che gli era ormai estranea, meritò per questo di unirsi alla celebrazione della liturgia celeste.

**B. Emiliano Kovc  
**A Majdanek presso Lublino in Polonia, ricordo del B. Emiliano Kovc, presbitero e martire, che, in tempo di guerra, deportato in campo di concentramento, guadagnò la vita eterna testimoniando eroicamente la fede in Cristo.

**B. Ilario Januszewski  
**Nel campo di prigionia di Dachau, presso Monaco di Baviera in Germania, ricordo del B. Ilario Januszewski, presbitero dell’Ordine dei Frati Scalzi della Beata Vergine del Monte Carmelo, martire, che, deportato perché cristiano in tempo di guerra dalla Polonia in questo carcere disumano, vi morì splendente di fede e carità, colpito dal tifo mentre si prendeva cura dei malati.

**26 marzo.**

**S. Castulo  
**A Roma, sulla Via Labicana, ricordo di S. Castulo, martire.

**SS. Emanuele, Sabino, Codrato e Teodosio  
**In Anatolia, in Asia minore, ricordo dei SS. Emanuele, Sabino, Codrato e Teodosio, martiri.

**SS. Montano e Massima  
**A Sirmio, in Pannonia, ricordo dei SS. martiri Montano, presbitero, e Massima, sua moglie, che per aver testimoniato la loro fede in Cristo Signore furono precipitati in mare dagli infedeli.

**S. Eutichio  
**Ricordo della passione di S. Eutichio, suddiacono ad Alessandria, che, al tempo dell’imperatore Costanzo, fu ucciso a causa della sua fede cattolica sotto il vescovo ariano Giorgio.

**27 Marzo.**

**B. Panacea de’ Muzzi  
**A Quarona vicino a Novara, in Piemonte, ricordo della B. Panacea de’ Muzzi, vergine e martire, che fu uccisa in chiesa mentre pregava a soli quindici anni di età, per mano della sua stessa matrigna, da cui era stata sempre tormentata.

**28 Marzo**

**S. Castore  
**A Tarso in Sicilia, ricordo di S. Castore, martire.

**SS. Prisco, Malco e Alessandro  
**Ricordo dei SS. martiri Prisco, Malco e Alessandro. Costoro, durante la persecuzione dell’imperatore Valeriano, poiché abitavano, a Cesarea di Palestina, nei pressi del campicello fuori città dove venivano esposte al ludibrio le spoglie dei martiri, si presentarono spontaneamente dal giudice, accesi del sacro fuoco della fede, deprecando lo spargimento del sangue di tanti giusti; senza indugio il magistrato ordinò che fossero dati in pasto alle bestie feroci, in quanto cristiani.

**S. Cirillo  
**Ad Eliopoli in Fenicia, ricordo di S. Cirillo, diacono e martire, che fu ucciso con bestiale ferocia sotto l’imperatore Giuliano l’Apostata.

**B. Cristoforo Wharton  
**A York in Inghilterra, ricordo del B. Cristoforo Wharton, presbitero e martire sotto la regina Elisabetta I, che a causa del suo sacerdozio fu consegnato ai tormenti del patibolo.

**B. Renata Maria Feillatreau  
**Ad Angers in Francia, ricordo della B. Renata Maria Feillatreau, sposa e martire, che fu ghigliottinata nel corso della rivoluzione Francese per essersi conservata fedele alla Chiesa Cattolica.

**29 Marzo.**

**SS. Armogasto, Archinimo e Saturnino  
**Ricordo dei SS. Armogasto, Archinimo e Saturnino, martiri, che in Africa, al tempo della persecuzione vandalica, sotto il re ariano Genserico, furono sottoposti a numerosi oltraggi e pesanti supplizi per aver testimoniato la verità.

**S. Ludolfo  
**A Ratzeburg in Germania, ricordo di S. Ludolfo, vescovo e martire, che, per aver difeso la libertà della Chiesa, venne gettato in carcere per ordine di Alberto duca di Sassonia e picchiato a tal punto che, non appena fu liberato dalle catene, lasciò per sempre anche questo mondo. 

 **B. Giovanni Hambley**A Salisbury in Inghilterra, ricordo del B. Giovanni Hambley, presbitero e martire, che, sotto Elisabetta I, condannato a morte a causa del suo sacerdozio, si conformò alla passione di Cristo nel tormento del patibolo.

**30 Marzo.**

**S. Secondo  
**Ad Asti, in Piemonte, ricordo di S. Secondo, martire.

**S. Donino  
**A Tessalonica in Macedonia, ricordo di S. Donino, martire.

**SS. martiri di Costantinopoli  
**Ricordo dei numerosi SS. martiri che a Costantinopoli, al tempo dell’imperatore Costanzo, per ordine del vescovo ariano Macedonio, vennero cacciati in esilio o martirizzati con ogni genere di supplizio.

**SS. Antonio Daveluy, Pietro Aumaître, Martino Luca Huin, Giuseppe Chang Chu-gi, Tommaso Son Cha-son e Luca Hwang Sok-tu  
**A Su-Ryong in Corea, ricordo dei SS. martiri Antonio Daveluy, vescovo, Pietro Aumaître, Martino Luca Huin, presbiteri, Giuseppe Chang Chu-gi, Tommaso Son Cha-son e Luca Hwang Sok-tu, catechista, che furono decapitati per la fede di Cristo.

**S. Giulio Alvarez  
**Nel villaggio di San Giuliano, nel territorio di Guadalajara in Messico, ricordo di S. Giulio Alvarez, presbitero e martire, che, mentre infuriava la persecuzione contro la religione cristiana, testimoniò con il martirio la sua fedeltà a Cristo Signore e alla Chiesa.

**31 Marzo.**

**S. Beniamino  
**Ad Argol in Persia, ricordo di S. Beniamino, diacono, che consumò il suo martirio tra orribili tormenti sotto il re Vararane V, per non aver cessato di annunciare Cristo.

**B. Cristoforo Robinson  
**A Carlisle in Inghilterra, ricordo del B. Cristoforo Robinson, presbitero e martire, che, testimone del martirio di S. Giovanni Boste, anch’esso avvenuto sotto Elisabetta I, fu come lui condotto al patibolo perché sacerdote cattolico, meritando così anch’egli la gloriosa palma del martirio.

**B. Natalia Tulasiewicz  
**A Ravensbrück in Germania, ricordo della B. Natalia Tulasiewicz, martire, che, dalla nazione polacca militarmente occupata, fu deportata dai seguaci dell’empia ideologia nemica degli uomini e della fede cristiana e rinchiusa nel campo di concentramento, dove trovò la morte nella camera a gas.

---

[![](https://www.vatican.va/roman_curia/pontifical_academies/cult-martyrum/martiri/images/top.jpg)](#top)torna in alto.  

---

  
**APRILE****.**

**1 Aprile.**

**SS. Venanzio e compagni  
**A Roma, ricordo dei SS. martiri Venanzio, vescovo, e dei compagni della Dalmazia e dell’Istria, ossia Anastasio, Mauro, Paoliniano, Telio, Asterio, Settimio, Antiochiano e Gaiano, che la Chiesa onora e loda insieme. 

**SS. Agape e Chionia  
**A Tessalonica in Macedonia, ricordo delle SS. Agape e Chionia, vergini e martiri, che, durante la persecuzione di Diocleziano, furono condannate al rogo dal governatore Dulcezio, per essersi rifiutate di sacrificare agli idoli. 

**B. Giovanni Bretton  
**A York in Inghilterra, ricordo del B. Giovanni Bretton, martire, che, padre di famiglia, sotto la regina Elisabetta I si mantenne fedele con coraggio e fermezza alla Chiesa di Roma e per questo venne più volte sanzionato, ed infine accusato falsamente di congiura contro la regina, condannato a morte ed impiccato. 

**2 Aprile.**

**S. Appiano  
**A Cesarea in Palestina, ricordo di S. Appiano, martire, che, sotto l’imperatore Massimino, poiché gli abitanti erano obbligati a sacrificare pubblicamente agli idoli, si avvicinò senza paura al governatore Urbano, e afferratogli il braccio destro lo costrinse a interrompere il rito; per questo motivo, i piedi ricoperti di lino cosparso d’olio e d’incenso, fu gettato in mare ancora agonizzante dai soldati. 

**S. Teodora  
**Sempre a Cesarea in Palestina, ricordo di S. Teodora, vergine di Tiria, che, durante la stessa persecuzione, poiché aveva salutato i santi confessori della fede che si trovavano dinanzi al magistrato, e li aveva anche pregati affinché si ricordassero di lei, quando si fossero trovati al cospetto di Dio, fu arrestata dai soldati e condotta di fronte al medesimo governatore, per suo ordine torturata con ogni sorta di supplizio e quindi gettata in mare.  

**S. Giovanni Paine  
**A Chelmsford in Inghilterra, ricordo di S. Giovanni Paine, presbitero e martire, che sotto la regina Elisabetta I fu impiccato perché falsamente accusato di tradimento.

**BB. Diego Luigi de San Vitores e Pietro Calungsod  
**A Tomhom, nell’isola di Guam in Oceania, ricordo dei BB. martiri Diego Luigi de San Vitores, presbitero della Società di Gesù, e Pietro Calungsod, catechista, che per odio verso la fede cristiana furono uccisi e gettati in mare da alcuni apostati e seguaci locali di superstizioni pagane. 

**S. Domenico Tuoc  
**Nel villaggio di Xuong Dien nel Tonchino, ricordo di S. Domenico Tuoc, presbitero dell’Ordine dei Frati predicatori e martire sotto l’imperatore Mihn Mang. 

**B. Guglielmo Apor  
**A Györ in Ungheria, ricordo del B. Guglielmo Apor, vescovo e martire, che, mentre era in corso la guerra, aprì la sua abitazione a circa trecento profughi, e che essendo stato picchiato selvaggiamente per aver difeso alcune ragazze dalle grinfie dei soldati, morì tre giorni dopo l’aggressione ricevuta.

**3 Aprile.**

**SS. Cresto e Pappo  
**A Costanza in Romania, ricordo dei SS. Cresto e Pappo. 

**S. Ulpiano  
**A Tiro in Fenicia, ricordo di S. Ulpiano, martire, che, ancora adolescente, nel corso della persecuzione del cesare Massimino Daza, che, dopo essere stato rinchiuso in un sacco con un serpente ed un cane, portò a compimento il suo martirio venendo gettato in mare. 

**BB. Roberto Middleton e Thurston Hunt  
**A Lancaster in Inghilterra, ricordo dei BB. Roberto Middleton, della Società di Gesù, e Thurston Hunt, presbiteri e martiri; Hunt venne catturato mentre tentava di liberare Middleton, durante un trasferimento; per questo motivo, sotto Elisabetta I, furono entrambi condannati a morte a causa del loro sacerdozio, e pervennero alla destra di Cristo attraverso il tormento del martirio. 

**B. Pietro Edoardo Dankowski  
**Nel campo di sterminio di Oswiecim (Auschwitz), presso Cracovia in Polonia, ricordo del B. Pietro Edoardo Dankowski, presbitero e martire, che, la patria oppressa da un potere militare straniero, fu imprigionato per la sua fede cristiana e portò a termine il martirio tra i tormenti.

**4 Aprile.**

**SS. Agatopodo e Teodulo  
**A Tessalonica in Macedonia, ricordo dei SS. Agatopodo, diacono, e Teodulo, lettore, che, sotto l’imperatore Massimiano, furono annegati in mare con una pietra legata al collo per ordine del governatore Faustino, a causa della loro professione di fede cristiana.

**5 Aprile.**

**S. Irene  
**A Tessalonica in Macedonia, ricordo di S. Irene, vergine e martire, che, poiché aveva nascosto i libri sacri violando così l’editto anticristiano di Diocleziano, fu dapprima trascinata in un postribolo e poi data alle fiamme, per ordine di quello stesso governatore Dulcezio sotto cui avevano sofferto il martirio le sue sorelle Agape e Chionia. 

**S. Ferbuta  
**A Seleucia in Persia, ricordo di S. Ferbuta, vedova, che, sorella di S. Simeone vescovo, consumò il martirio con la sua ancella sotto re Sapore II. 

**SS. martiri di Persia  
**Sempre a Seleucia in Persia, ricordo di centoundici uomini e nove donne, martiri, che, radunati da vari luoghi nella capitale, essendosi fermamente rifiutati di rinnegare Cristo e di adorare il sole, furono bruciati vivi per ordine del re Sapore II. 

**SS. martiri di Aquae Regiae**

Ad Aquae Regiae in Mauritania, passione dei SS. martiri che, durante la persecuzione scatenata dal re ariano Genserico, furono trucidati in chiesa il giorno di Pasqua; tra questi il lettore ebbe trapassata la gola da una freccia mentre dal pulpito intonava l’«Alleluia».

**6 Aprile.**

**S. Ireneo  
**A Sirmio, in Pannonia, ricordo di S. Ireneo, vescovo e martire, che, al tempo dell’imperatore Massimiano, sotto il governatore Probo, venne prima variamente torturato, quindi imprigionato per numerosi giorni, ed infine decapitato. 

**S. Pietro di Verona  
**A Milano, in Lombardia, passione di S. Pietro di Verona, presbitero dell’Ordine dei Frati Predicatori e martire, che, benché nato da genitori seguaci dei manichei, abbracciò ancora fanciullo la fede cattolica; divenuto adolescente ricevette il saio dallo stesso S. Domenico, dedicandosi quindi con zelo a sgominare le eresie, finché, mentre viaggiava verso Como, fu assassinato dai nemici della fede, confessando ancora una volta e proprio nell’istante finale della sua vita il credo cattolico. 

**S. Paolo Le Bao Tinh  
**Nella cittadina di Vinh Tri, nel Tonchino, ricordo di S. Paolo Le Bao Tinh, presbitero e martire, che, ancora chierico, fu a lungo incarcerato per la sua fede, e una volta divenuto sacerdote diresse il seminario, confezionando inoltre una raccolta di omelie e un sommario di dottrina cristiana; fu quindi nuovamente condotto in giudizio e condannato a morte sotto l’imperatore Tu-Duc. 

**B. Michele Czartoryski  
**A Varsavia, in Polonia, ricordo del B. Michele Czartoryski, presbitero dell’Ordine dei Frati Predicatori e martire, che, nella Polonia occupata dai nemici di Dio, fu fucilato presso la locale parrocchia per essersi risolutamente rifiutato di abiurare la fede cristiana. 

**B. Pierina Morosini  
**A Fiobbio di Albino, nei pressi di Bergamo, in Italia, ricordo della B. Pierina Morosini, vergine e martire, che a ventisei anni, mentre ritornava a casa dalla fabbrica dove lavorava, per aver difeso da un giovane aggressore quella castità che aveva consacrato a Dio, fu uccisa a colpi di pietra sul capo.

 **7 Aprile.**

**S. Pelusio  
**Ad Alessandria d’Egitto, ricordo di S. Pelusio, presbitero e martire. 

**SS. Teodoro, Ireneo, Serapione e Ammone  
**A Pentapoli, in Libia, ricordo dei SS. martiri Teodoro, vescovo, Ireneo, diacono, Serapione e Ammone. 

**S. Callopio  
**A Pompeiopoli in Cilicia, ricordo di S. Callopio, martire. 

**SS. martiri di Sinope  
**A Sinope, nella regione del Ponto, ricordo dei duecento SS. martiri, soldati. 

**S. Enrico Walpole e B. Alessandro Rawlins  
**A York in Inghilterra, ricordo di S. Enrico Walpole, della Società di Gesù, e del B. Alessandro Rawlins, presbiteri e martiri, che, sotto Elisabetta I, pervennero alla gloria eterna: imprigionati, crudelmente torturati, ed infine condotti al patibolo, dove furono impiccati e sventrati, in quanto sacerdoti cattolici. 

**BB. Edoardo Oldcorne e Randolfo Ashley  
**A Worcester, in Inghilterra, ricordo dei BB. martiri Edoardo Oldcorne, presbitero, e Randolfo Ashley, religioso della Società di Gesù, che esercitarono per molti anni clandestinamente il loro ministero, finché, accusati calunniosamente di essere coinvolti in una cospirazione contro il re Giacomo I, furono incarcerati e torturati, prima di essere messi a morte in modo orribile. 

**S. Pietro Nguyen Van Luu  
**Nella Cocincina, ricordo di S. Pietro Nguyen Van Luu, presbitero e martire, che, condannato a morte sotto l’imperatore Tu-Duc, si recò al patibolo pieno di letizia.

**8 Aprile.**

**SS. Timoteo, Diogene, Macario e Massimo  
**Ad Antiochia in Siria, ricordo dei SS. martiri Timoteo, Diogene, Macario e Massimo.

**9 Aprile.**

**S. Edesio  
**Ad Alessandria d’Egitto, ricordo di S. Edesio, martire, che, fratello di S. Appiano, sotto l’imperatore Massimino, per aver biasimato apertamente il magistrato che aveva consegnato le vergini consacrate a Dio ai mercanti di schiavi, fu per questo arrestato dai soldati, torturato ed infine annegato in mare per Cristo Signore. 

**S. Demetrio  
**A Sirmio in Pannonia, ricordo di S. Demetrio, martire. 

**S. Eupsichio  
**A Cesarea di Cappadocia, ricordo di S. Eupsichio, martire, che patì il martirio sotto Giuliano l’Apostata, per aver oltraggiato il tempio della dea Fortuna. 

**S. Tommaso di Tolentino  
**A Tana, nell’India orientale, ricordo di S. Tommaso di Tolentino, presbitero dell’Ordine dei Frati Minori e martire, che, mentre si stava recando in Cina per annunciare il Vangelo, facendo tappa presso i Tatari e gli Indiani, coronò la sua missione con il glorioso martirio. 

**B. Antonio Pavoni  
**A Bricherasio nei pressi di Pinerolo, in Piemonte, ricordo del B. Antonio Pavoni, presbitero dell’Ordine dei Frati Predicatori e martire, che fu trucidato barbaramente in quella stessa chiesa dove aveva in precedenza predicato con grande forza ed efficacia contro le eresie. 

**B. Celestina Faron  
**Nel campo di sterminio di Oswiecim (Auschwitz), nei pressi di Cracovia in Polonia, ricordo della B. Celestina Faron, vergine della Congregazione delle Piccole Serve di Maria Immacolata, martire, che, durante la guerra, occupata militarmente la Polonia, fu imprigionata per la sua fede cristiana, e consumata dai numerosi tormenti pervenne quindi alla gloriosa corona del martirio.

**10 Aprile.**

**SS. Terenzio, Africano, Massimo, Pompeo, Alessandro, Teodoro e quaranta compagni.  
**In Africa, ricordo dei SS. Terenzio, Africano, Massimo, Pompeo, Alessandro, Teodoro e quaranta compagni, martiri, che furono uccisi per la loro fede cristiana sotto l’imperatore Decio.

**S. Apollonio  
**Ad Alessandria d’Egitto, ricordo di S. Apollonio, presbitero e martire. 

**B. Antonio Neyrot  
**A Tunisi, sulla costa dell’Africa del Nord, ricordo del B. Antonio Neyrot, presbitero dell’Ordine dei Frati Predicatori e martire, che, dopo essere stato imprigionato e condotto a forza in Africa dai pirati ed avere apostatato, illuminato dalla grazia del Signore riassunse pubblicamente il suo abito di religioso e venne per questo lapidato, espiando così gloriosamente il peccato che aveva in precedenza commesso. 

**B. Bonifacio Zukowski  
**Nel campo di prigionia di Dachau presso Monaco di Baviera in Germania, ricordo del B. Bonifacio Zukowski, presbitero dell’Ordine dei Frati Minori Conventuali e martire, che, infuriando la tempesta della guerra, consumato dai tormenti, portò a compimento in carcere il suo martirio. 

**11 Aprile.**

**S. Stanislao  
**Memoria di S. Stanislao, vescovo e martire, che, in mezzo alle dure prove dell’epoca, fu fermissimo difensore dell’umanità e dei costumi cristiani, reggendo come un buon pastore la Chiesa di Cracovia, soccorrendo i poveri e visitando periodicamente le parrocchie: venne ucciso a tradimento, mentre celebrava la S. Messa, da Boleslao, re di Polonia, di cui aveva denunciato l’ingiustizia e l’immoralità. 

**S. Antipa  
**A Pergamo, in Asia, ricordo di S. Antipa, che, da fedele testimone, come narra il beato Giovanni nell’Apocalisse, portò a compimento il suo martirio in nome di Cristo. 

**S. Donnione  
**A Salona in Dalmazia, ricordo di S. Donnione, vescovo e martire, che si racconta essere stato ucciso durante la persecuzione dell’imperatore Diocleziano. 

**B. Giorgio Gervase  
**A Londra in Inghilterra, ricordo del B. Giorgio Gervase, presbitero dell’Ordine di S. Benedetto e martire, che, alunno del Collegio Inglese di Douai, arrestato due volte in patria, sotto Giacomo I, nel corso dell’esercizio del suo ministero pastorale, testimoniò intrepido fino al martirio per impiccagione la sua fede cattolica. 

**B. Sempronio Ducki  
**Nel campo di sterminio di Oswiecim (Auschwitz), presso Cracovia in Polonia, ricordo del B. Sempronio Ducki, religioso dell’Ordine dei Frati Minori Cappuccini e martire, che, mentre imperversava la guerra, fu imprigionato per la sua fedeltà a Cristo e portò a compimento il suo martirio tra mille sofferenze.

**12 Aprile.**

**S. Vittore  
**A Braga in Portogallo, ricordo di S. Vittore, martire. 

**SS. Vissia e Sofia  
**A Fermo nelle Marche, in Italia, ricordo delle SS. Vissia e Sofia, vergini e martiri. 

**S. Saba il Goto  
**In Cappadocia, ricordo di S. Saba il Goto, martire, che, nel corso della persecuzione scatenata contro i cristiani dal re goto Atanarico, il terzo giorno dopo la Pasqua, fu precipitato nel fiume dopo molte torture per aver rifiutato la carne offerta agli idoli. 

**S. Davide Uribe  
**Nel villaggio di San Giuseppe, nella provincia di Chilpancingo in Messico, ricordo di S. Davide Uribe, presbitero e martire, che patì il martirio per Cristo Re nel corso della terribile persecuzione scatenata contro la Chiesa.

**13 Aprile.**

**S. Martino I papa e martire  
**Memoria di S. Martino I, papa e martire, che condannò l’eresia dei monoteliti nel Sinodo Lateranense: per questo motivo, per ordine dell’imperatore Costante II, fu assalito nella Basilica Lateranense dall’esarca Calliopa, rapito dalla sua sede e condotto a Costantinopoli, dove giacque a lungo in prigione in condizioni orribili; finalmente, fu deportato nel Chersoneso, dove, dopo circa due anni, conseguì la corona eterna del martirio.  

**SS. Carpo, Papilo, Agatonica e compagni  
**A Pergamo, in Asia, ricordo dei SS. martiri Carpo, vescovo di Thyatira, Papilo, diacono, Agatonica, sorella di Papilo, e molti altri, che per aver testimoniato la santa fede furono coronati dal martirio. 

**S. Ermenegildo  
**A Tarragona in Spagna, ricordo di S. Ermenegildo, martire, che, figlio di Leovigildo, re ariano dei Visigoti, fu convertito dal vescovo S. Leandro alla fede cattolica: ribellatosi al potere del padre, ed essendo stato per questo imprigionato, non volle tornare all’arianesimo e fu quindi fatto decapitare per ordine dello stesso padre, poiché non aveva voluto nel giorno di Pasqua ricevere la comunione dal vescovo ariano. 

**BB. Francesco Dickenson e Miles Gerard  
**A Rochester in Inghilterra, ricordo dei BB. Francesco Dickenson e Miles Gerard, presbiteri e martiri, che, ritornati in patria dal Seminario Inglese di Reims, furono entrambi impiccati e quindi sventrati, sotto Elisabetta I, per aver esercitato clandestinamente il ministero sacerdotale. 

**BB. Giovanni Lockwood e Edoardo Catherick  
**A York in Inghilterra, ricordo dei BB. Giovanni Lockwood e Edoardo Catherick, presbiteri e martiri sotto il re Carlo I, dei quali il primo, ottantasettenne, sfuggito due volte alla condanna capitale inflittagli perché sacerdote cattolico, volle precedere al patibolo il compagno giovane e spaventato, per essergli di conforto ed esempio nel glorioso martirio. 

**S. Saba Reyes  
**Nel villaggio di Totoclan, nella diocesi di Guadalajara in Messico, ricordo di S. Saba Reyes, presbitero e martire, che perì durante la persecuzione messicana in nome di Cristo Sacerdote e Re dell’ Universo.

**14 Aprile.**

**SS. Tiburzio, Valeriano e Massimo  
**A Roma, nel Cimitero di Pretestato sulla Via Appia, ricordo dei SS. Tiburzio, Valeriano e Massimo, martiri. 

**SS. Bernica, Prosdoca e Domenica  
**Ad Antiochia in Siria, ricordo delle SS. martiri Bernica e Prosdoca. 

**S. Tomaide  
**Ad Alessandria d’Egitto, ricordo di Santa Tomaide, martire. 

**B. Isabella Calduch Rovira  
**Nel villaggio di Cuevas de Vinromà in Spagna, ricordo della B. Isabella Calduch Rovira, vergine dell’Ordine delle Clarisse Cappuccine e martire, che morì per il suo Sposo, Gesù Cristo, durante la persecuzione contro la fede cristiana.

**15 Aprile.**

**SS. Teodoro e Pausilopo  
**In Tracia, ricordo dei SS. Teodoro e Pausilopo, martiri, che patirono sotto l’imperatore Adriano. 

**S. Crescente  
**A Myra in Licia, ricordo di S. Crescente, martire, che fu arso vivo per Cristo. 

**S. Marone  
**Sul Monte Aureo nelle Marche, in Italia, ricordo di S. Marone, martire.

**16 Aprile.**

**SS. Leonide e sette compagni  
**A Corinto in Grecia, ricordo dei SS. martiri Leonide e sette compagni, che furono tutti annegati in mare, dopo aver sopportato innumerevoli supplizi. 

**SS. Martiri di Saragozza  
**A Saragozza in Spagna, ricordo dei SS. Ottato e diciassette compagni, martiri, che furono torturati e trucidati insieme durante la persecuzione di Diocleziano; il loro nobile martirio è stato cantato dal poeta Prudenzio. 

**S. Engrazia  
**Sempre a Saragozza, in Spagna, ricordo di Santa Engrazia, vergine e martire, che patì ogni genere di spaventoso tormento, portando a lungo nel corpo le tracce dei supplizi subiti, prima di coronare il suo martirio.  

**SS. Caio e Crescenzio  
**Ancora a Saragozza, ricordo dei SS. Caio e Crescenzio, che durante la stessa persecuzione patirono molti tormenti, perseverando nella fede di Cristo. 

**S. Magno delle Orcadi  
**In Scozia, ricordo di S. Magno, martire, che, sovrano delle Isole Orcadi, si convertì al cristianesimo; fu scacciato dal re di Norvegia per le sue proteste contro l’arroganza della sua stessa gente, e quindi trucidato con un inganno malvagio, quando si era recato disarmato a firmare la pace col nemico che gli contendeva il principato. 

**BB. Pietro Delépine, Giovanni Ménard e ventiquattro compagne  
**Ad Apriliaco, nei pressi di Angers, in Francia, ricordo dei BB. martiri Pietro Delépine, Giovanni Ménard e ventiquattro compagne, quasi tutti contadini, che furono ghigliottinati in odio alla fede cristiana durante la Rivoluzione Francese.

**17 Aprile.**

**SS. Pietro ed Ermogene  
**A Melitene in Armenia, ricordo dei SS. martiri, Pietro, diacono, ed Ermogene, suo ministro. 

**S. Simeone bar Sabba’e  
**In Persia, passione di S. Simeone bar Sabba’e, vescovo di Seleucia e Ctesifonte, che, per volere di Sapore II re dei Persiani, fu arrestato e messo ai ferri, poiché non aveva voluto adorare il sole ed aveva testimoniato con libertà e fermezza la sua fede in nostro Signore Gesù Cristo; venne dapprima incarcerato a lungo, assieme a più di cento compagni, vescovi, presbiteri e membri di diversi ordini religiosi, e quindi decapitato per ultimo, dopo aver visto sgozzati davanti ai suoi occhi tutti i suoi compagni di fede e di prigionia, che egli aveva rincuorato con grande energia uno per uno. 

**SS. martiri di Persia  
**Ricordo di numerosi martiri, che, dopo la morte di S. Simeone, furono uccisi in ogni regione della Persia perché cristiani, sempre per ordine di Sapore II; tra questi S. Usthazade, eunuco della sala reale, che era stato educatore del re Sapore, e che subì il martirio nella stanza di Artaserse, fratello dello stesso Sapore, nella provincia di Abiadena, mentre infuriava il primo impeto della persecuzione. 

**SS. Elia, Paolo e Isidoro  
**A Cordoba in Spagna, ricordo dei SS. martiri Elia, presbitero ormai anziano, Paolo e Isidoro, giovani monaci, che durante la persecuzione dei Mori furono uccisi per aver testimoniato la loro fede cristiana. 

**B. Enrico Heath  
**A Londra in Inghilterra, ricordo del B. Enrico Heath, presbitero dell’Ordine dei Frati Minori e martire, che fu consegnato al carnefice, a Tyburn, sotto Giacomo I, a causa del suo sacerdozio.

**18 Aprile.**

**SS. Ermogene ed Elpidio  
**A Melitene in Armenia, ricordo dei SS. Ermogene ed Elpidio, martiri. 

**S. Pusicio  
**In Persia, ricordo di S. Pusicio, martire, che, prefetto degli artisti di Sapore II, per aver fatto forza al presbitero Ananìa che titubava dinanzi al martirio, perì col collo trafitto il Sabato Santo, occupando un posto importante nella serie di martiri trucidati dopo S. Simeone. 

**S. Perfetto  
**A Cordoba in Spagna, ricordo di S. Perfetto, presbitero e martire, che fu incarcerato e quindi trucidato con la spada dai Mori, per aver criticato la dottrina di Maometto e confessato senza alcun cedimento la fede di Cristo. 

**B. Giuseppe Moreau  
**Ad Angers in Francia, ricordo del B. Giuseppe Moreau, presbitero e martire, che fu decapitato durante la Rivoluzione Francese in odio alla sua fede cristiana. 

**B. Romano Archutowski  
**Nel villaggio di Majdanek presso Lublino, in Polonia, ricordo del B. Romano Archutowski, presbitero e martire, che fu incarcerato dagli occupanti a causa della sua fede cristiana, e stremato dalla fame e dalle malattie pervenne quindi alla gloria eterna.

**19 Aprile.**

**S. Mappalico  
**In Africa, ricordo di S. Mappalico, martire, che, durante la persecuzione di Diocleziano, mosso da pietà familiare, volle andare a portare il perdono a sua madre e a sua sorella che avevano abiurato, ma fu arrestato egli stesso e coronato dal martirio; con lui si ricordano gli altri numerosi martiri che testimoniarono Cristo, ossia Basso nella cava di pietre, Fortunio in carcere, Paolo in tribunale, Fortunata, Vittorino, Vittore, Eremio, Credula, Ereda, Donato, Fermo, Venusto, Frutto, Giulia, Marziale ed Aristone, che furono tutti affamati a morte in prigione.

**S. Marta  
**In Persia, ricordo di S. Marta, vergine e martire, che sotto Sapore II subì il martirio il giorno successivo a quello di suo padre Pusicio, ovvero proprio il giorno di Pasqua. 

**S. Aelfheah (Elfego) di Canterbury  
**Sulla spiaggia di Greenwich, in Inghilterra, passione di S. Aelfheah (Elfego), vescovo di Canterbury e martire, che, poiché i Danesi avevano invaso e saccheggiato la città, si consegnò come ostaggio per salvare la popolazione, e avendo rinunciato ad essere riscattato con denaro, il sabato successivo alla Pasqua fu picchiato selvaggiamente con ossa di pecora e quindi decapitato. 

**B. Giacomo Duckett  
**A Londra in Inghilterra, ricordo del B. martire Giacomo Duckett, uomo sposato, libraio, che, sotto Elisabetta I, per aver venduto libri cattolici fu denunciato, incarcerato per nove anni e impiccato a Tyburn assieme a chi lo aveva tradito, che esortava a morire cattolicamente.

**20 Aprile.**

**SS. Sulpicio e Serviziano  
**A Roma, ricordo dei SS. Sulpicio e Serviziano, martiri, deposti al secondo miglio della Via Latina. 

**S. Secondino  
**A Cordoba in Spagna, ricordo di S. Secondino, martire. 

**S. Anastasio  
**Ad Antiochia in Siria, ricordo di S. Anastasio, vescovo e martire, che, sotto l’imperatore Foca, fu mutilato ed assassinato da una turba di nemici dei cristiani. 

**S. Vihone  
**A Osnabrück in Sassonia, ricordo di S. Vihone, vescovo, che, originario della Frisia, fu dapprima abate e mandato da Carlo Magno in missione evangelizzatrice, e quindi posto a capo della Chiesa di Osnabrück, patendo numerosi tormenti per Cristo. 

**BB. Giacomo Bell e Giovanni Finch  
**A Lancaster in Inghilterra, ricordo dei BB. Giacomo Bell e Giovanni Finch, martiri, di cui l’uno, presbitero, dopo vent’anni trascorsi nell’apostasia, grazie alle esortazioni di una devota, si riconciliò finalmente con la Chiesa Cattolica, mentre l’altro, padre di famiglia, contadino e catechista, sopportò per la sua fede diversi anni di carcere, fame, miseria e molti altri tormenti; entrambi pervennero alla gioia eterna durante il regno di Elisabetta I. 

**BB. Riccardo Sargeant e Guglielmo Thomson  
**A Londra in Inghilterra, ricordo dei BB. Riccardo Sargeant e Guglielmo Thomson, presbiteri e martiri, che, condannati a morte perché, essendo sacerdoti cattolici, erano entrati in Inghilterra e vi si erano stabiliti, furono impiccati e sventrati a Tyburn. 

**B. Maurizio MacKenraghty  
**A Clones in Irlanda, ricordo del B. Maurizio MacKenraghty, presbitero e martire, che, dopo due anni di carcere, fu consegnato al patibolo sotto Elisabetta I, per non aver voluto riconoscerle autorità sovrana anche in ambito spirituale. 

**B. Antonio Page  
**A York in Inghilterra, ricordo del B. Antonio Page, presbitero e martire, che, uomo mite ed onesto, fu condannato ad un orribile supplizio perché sacerdote cattolico. 

**BB. Francesco Page e Roberto Watkinson  
**A Londra in Inghilterra, ricordo dei BB. Francesco Page, della Società di Gesù, e Roberto Watkinson, presbiteri e martiri, che insieme, sotto la regina Elisabetta I, furono costretti a salire sul patibolo a Tyburn a causa del loro sacerdozio, a cui uno era stato iniziato da un mese soltanto. 

**B. Anastasio Pankiewicz  
**Sulla strada dal campo di detenzione di Dachau alla città di Hartheim, presso Linz in Austria, ricordo del B. Anastasio Pankiewicz, presbitero dell’Ordine dei Frati Minori e martire, che testimoniò fino al sacrificio della vita la sua fede, di fronte al regime tirannico che opprimeva la dignità umana e la religione cristiana.

**21 Aprile.**

**S. Apollonio filosofo  
**A Roma, ricordo di S. Apollonio, filosofo e martire, che, sotto l’imperatore Commodo, dinanzi al governatore Perennio e al senato, difese con un sottile ragionamento quella fede cristiana che avrebbe presto, una volta condannato a morte, confermato con la testimonianza del suo stesso sangue. 

**S. Aristo  
**Ad Alessandria d’Egitto, ricordo di S. Aristo, presbitero e martire. 

**B. Bartolomeo di Cervere  
**A Cervere presso Fossano, in Piemonte, ricordo del B. Bartolomeo di Cervere, presbitero dell’Ordine dei Frati Predicatori e martire, che, trafitto dalle lance degli eretici, testimoniò con la propria morte quella fede cattolica per cui aveva combattuto arditamente. 

**S. Romano Adame  
**A Nochistlàn, nel territorio di Guadalajara in Messico, ricordo di S. Romano Adame, presbitero e martire, che subì il martirio per aver confessato la sua fede in Cristo Re, durante la persecuzione che infuriava contro la Chiesa.

**22 Aprile.**

**S. Epipodio  
**A Lione in Francia, ricordo di S. Epipodio, che, arrestato con il carissimo amico Alessandro, patì il martirio per decapitazione, subito dopo i quarantotto martiri gloriosi della stessa città.       

**S. Leonida  
**Ad Alessandria d’Egitto, ricordo di S. Leonida, martire, che, sotto Settimio Severo, fu decapitato in nome di Cristo, lasciando il figlio Origene ancora fanciullo. 

**S. Maryahb  
**In Persia, ricordo di S. Maryahb (cioè: il Signore chiama), corepiscopo e martire, che, durante la persecuzione del re Sapore II, subì il martirio per Cristo.

**23 Aprile.**

**S. Giorgio  
**Memoria di S. Giorgio, martire, la cui gloriosa battaglia, celebratasi a Diospoli (Lidda) in Palestina, è celebrata sin dall’antichità da tutte le Chiese, dall’Oriente all’Occidente. 

**S. Adalberto (Wojtech) di Praga  
**Memoria di S. Adalberto (Wojtech), vescovo di Praga e martire, che si dedicò con ogni impegno a sradicare i costumi pagani, sopportando numerose prove e compiendo innumerevoli viaggi e missioni; poiché vigilava innanzitutto sul suo interiore perfezionamento, si recò a Roma, dove assunse l’abito monacale; infine giunse in Polonia, con il proposito di convertire i vicini Prussiani, e lì fu tragitto da lance pagane nel villaggio di Tenkitten, presso il fiume Vistola.

**24 Aprile.**

**S. Fedele da Sigmaringen  
**Memoria di S. Fedele da Sigmaringen, presbitero e martire, che, avvocato, condusse una vita dura di veglie e preghiere nei Frati Minori Cappuccini. Assiduo nella predicazione della Parola di Dio, essendo stato inviato in Rezia per confermare la retta dottrina, fu ucciso per la sua fede cattolica a Seewis, in Svizzera, da alcuni eretici. 

**S. Alessandro  
**A Lione in Francia, ricordo di S. Alessandro, martire, che subì il martirio tre giorni dopo S. Epipodio: condotto fuori dal carcere, venne prima dilaniato e quindi crocefisso. 

**S. Antimo e compagni  
**A Nicomedia in Bitinia, ricordo di S. Antimo, vescovo, e dei suoi compagni, martiri durante la persecuzione di Diocleziano; il pastore, che ricevette la corona del martirio per decapitazione, per aver testimoniato Cristo, fu in verità seguito da tutti i componenti del suo gregge, dei quali alcuni furono decapitati, alcuni bruciati vivi, altri invece annegati, per ordine del magistrato imperiale.

**25 Aprile.**

**SS. Pasicrate e Valenzio  
**A Dorostoro in Mesia, ricordo dei SS. Pasicrate e Valenzio, martiri, che, confessando la loro fede in Cristo, porsero senza timore i loro colli alla spada. 

**S. Stefano  
**Ad Antiochia in Siria, ricordo di S. Stefano, vescovo e martire, che dovette sopportare molte ingiurie dagli eretici contestatori del Concilio di Calcedonia, e che morì precipitato nel fiume Oronte al tempo dell’imperatore Zenone. 

**BB. Roberto Anderton e Guglielmo Marsden  
**Sull’isola Vecta, in Inghilterra, ricordo dei BB. Roberto Anderton e Guglielmo Marsden, presbiteri e martiri, che, durante la persecuzione scatenata dalla regina Elisabetta I, furono condannati a morte in quanto sacerdoti cattolici, poiché erano entrati in Inghilterra, per quanto in seguito ad un naufragio; subirono il martirio con animo forte e sereno. 

**26 Aprile.**

**S. Primitivo  
**A Gabi, sulla Via Prenestina, al tredicesimo miglio da Roma, ricordo di S. Primitivo, martire. 

**S. Basileo  
**Ad Amasea nel Ponto, ricordo di S. Basileo, vescovo, martire sotto l’imperatore Licinio. 

**B. Giulio Junyer Padern  
**A Montjuic nei pressi di Gerona, in Spagna, ricordo del B. Giulio Junyer Padern, presbitero della Società Salesiana e martire, che, durante la persecuzione contro la fede cristiana, meritò di conseguire attraverso il martirio la gloria della vita eterna. 

**BB. Stanislao Kubista eLadislao Goral  
**Nel campo di prigionia di Sachsenhausen in Germania, ricordo del B. Stanislao Kubista, presbitero della Società del Verbum Dei e martire, che, deportato dalla Polonia occupata e sottomessa a un potere tirannico nemico della fede cristiana, morì in questo carcere tra mille tormenti e sofferenze. Con lui si commemora anche il B. Ladislao Goral, vescovo ausiliare di Lublino, che morì in catene colpito da malattia in quello stesso campo, dopo aver difeso strenuamente la dignità degli uomini e la fede cristiana.

**27 Aprile.**

**S. Simeone  
**A Gerusalemme, ricordo di S. Simeone, vescovo e martire, che, come si narra, fu figlio di Cleofa e parente del Salvatore secondo la carne; ordinato vescovo di Gerusalemme dopo Giacomo, il fratello del Signore, patì molti supplizi durante la persecuzione di Traiano, ricevendo ormai vecchio la corona del martirio per crocifissione. 

**S. Pollione  
**A Cibali in Pannonia, ricordo di S. Pollione, lettore e martire, che, catturato durante la persecuzione di Diocleziano ed interrogato dal prefetto Probo, avendo confessato Cristo senza tentennamenti ed essendosi quindi rifiutato di sacrificare agli idoli, fu dato ordine di bruciarlo vivo all’esterno delle mura cittadine. 

**S. Lorenzo Nguyen Van Huong  
**Nella città di Ninh-Bìhn, nel Tonchino, ricordo di S. Lorenzo Nguyen Van Huong, presbitero e martire, che fu arrestato di notte mentre visitava un moribondo, ed essendosi rifiutato di calpestare la croce, venne frustato e decapitato, sotto l’imperatore Tu-Duc.

**28 Aprile.**

**S. Pietro Chanel  
**Memoria di S. Pietro Chanel, presbitero della Società di Maria e martire, che dedicò il suo ministero alla cura delle anime dei contadini e all’educazione dei fanciulli, finché fu mandato con pochi compagni ad evangelizzare l’Oceania occidentale, e approdò all’isola di Futuna, dove ancora non esisteva un popolo cristiano. Intralciato da molteplici difficoltà, ma dimostrandosi particolarmente mite e disponibile, riuscì a convertire alcuni indigeni alla fede cristiana, tra i quali lo stesso figlio del re: per ordine di quest’ultimo, furibondo, venne ucciso, divenendo il primo martire dell’Oceania. 

**SS. Eusebio, Caralampo e compagni  
**A Nicomedia, ricordo dei SS. Eusebio, Caralampo e compagni, martiri. 

**S. Vitale  
**A Ravenna, in Italia, ricordo di S. Vitale, nel cui nome, in questo giorno, fu dedicata a Dio la celebre basilica che sorge nella medesima città, e che da tempo immemorabile è celebrato assieme ai SS. martiri Valeria, Gervasio, Protasio e Ursicino, per aver difeso tenacemente e senza paura la fede cristiana. 

**S. Agapio  
**A Cirtha in Numidia, ricordo di S. Agapio, vescovo e martire. 

**SS. Massimo, Dada e Quintiliano  
**A Dorostoro in Mesia, ricordo dei SS. Massimo, Dada e Quintiliano, martiri durante la persecuzione di Diocleziano. 

**SS. Paolo Pham Khac Khoan e compagni  
**Nella città di Ninh-Bìhn, nel Tonchino, ricordo dei SS. martiri Paolo Pham Khac Khoan, presbitero, Giovanni Battista Dinh Van Than e Pietro Nguyen Van Hieu, catechisti, che furono incarcerati e torturati per tre anni, al fine di farli rinnegare la fede cristiana, ed infine conseguirono la palma del martirio per decapitazione, sotto l’imperatore Minh Mang.  

**B. Giuseppe Cebula  
**Nel campo di prigionia di Mauthausen in Austria, ricordo del B. Giuseppe Cebula, presbitero della Congregazione dei Missionari Oblati della Vergine Immacolata e martire, che, di nazionalità polacca, deportato dalla patria in odio alla sua fede cristiana, fu torturato fino alla morte.

**29 Aprile.**

**S. Torpete  
**A Pisa in Toscana, ricordo di S. Torpete, martire. 

**S. Antonio Kim Song-u  
**A Seul, in Corea, ricordo di S. Antonio Kim Song-u, martire, che era solito radunarsi nella sua casa con i compagni di fede, e che fu strangolato in carcere per aver testimoniato Cristo.

**30 Aprile.**

**S. Quirino  
**A Roma, nel Cimitero di Pretestato sulla Via Appia, ricordo di S. Quirino, martire, che, tribuno, coronò la sua professione di fede col martirio. 

**SS. Diodoro e Rodopiano  
**Ad Afrodisia in Caria, ricordo dei SS. Diodoro e Rodopiano, che furono lapidati dai loro concittadini durante la persecuzione di Diocleziano. 

**S. Lorenzo  
**A Novara, in Piemonte, ricordo di S. Lorenzo, presbitero e martire, che aveva costruito un fonte battesimale, in cui battezzare i bambini a cui insegnava la dottrina cristiana, e che infine un giorno, in cui un grande numero di fanciulli era stato da lui condotto a Dio attraverso il lavacro di vita, subì il martirio insieme a costoro per mano di sicari pagani. 

**SS. Amatore, Pietro e Ludovico  
**A Cordoba, in Spagna, ricordo dei SS. martiri Amatore, presbitero, Pietro, monaco, e Ludovico, che furono barbaramente assassinati durante la persecuzione dei Mori, per non aver cessato di predicare apertamente il Vangelo di Cristo. 

**B. Guglielmo Southerne  
**A Newcastle, presso il fiume Tyne, in Inghilterra, ricordo del B. Guglielmo Southerne, presbitero e martire, che, dopo gli studi compiuti in Lituania, in Spagna e a Douai, ordinato sacerdote, fece ritorno in Inghilterra, e per questo motivo patì il martirio sotto re Giacomo I. 

**S. Giuseppe Tuan  
**Nella città di Ninh-Bìhn, nel Tonchino, ricordo di S. Giuseppe Tuan, presbitero dell’Ordine dei Frati predicatori e martire, che, arrestato per una delazione, per aver portato i sacramenti a sua madre malata, fu condannato a morte sotto l’imperatore Tu-Duc.

---

[![](https://www.vatican.va/roman_curia/pontifical_academies/cult-martyrum/martiri/images/top.jpg)](#top)torna in alto.  

---

  
**MAGGIO****.**

**1 Maggio.**

**S. Andéolo  
**Nel villaggio di Viviers, in Francia, ricordo di S. Andéolo, martire.

**S. Agostino Schoeffler  
**Presso la cittadella di Son-Tay nel Tonchino, ricordo di S. Agostino Schoeffler, presbitero della Società Parigina per le Missioni Straniere e martire, che, gettato in carcere dopo tre anni di esercizio del suo ministero, ricevette infine la grazia del martirio, che ogni giorno aveva invocato di ottenere da Dio, venendo quindi decapitato, per ordine dell’imperatore Tu-Duc, nel luogo denominato dei “Cinque Iugeri”.

**S. Giovanni Ludovico Bonnard  
**Presso la cittadina di Nam-Dinh, nel Tonchino, ricordo di S. Giovanni Ludovico Bonnard, presbitero della Società Parigina per le Missioni Straniere e martire, che, condannato a morte per aver battezzato venticinque bambini, conseguì la corona del martirio per decapitazione.

**B. Clemente Šeptyckyj  
**A Vladimir, in Russia, ricordo del B. Clemente Šeptyckyj, presbitero e martire, priore del monastero degli Studiti nella città di Univ, che testimoniò con costanza la sua fede mentre erano al potere i nemici di Dio, meritando così di varcare la porta del Paradiso. 

**2 Maggio.**

**SS. Espero e Zoe, Ciriaco e Teodulo  
**Ad Antalya, in Asia Minore, ricordo dei SS. martiri Espero e Zoe, coniugi, e dei loro figli Ciriaco e Teodulo, che, come si narra, sotto l’imperatore Adriano, essendo al servizio di un pagano, ed avendo apertamente manifestato la loro professione di fede cristiana, furono per ordine del loro stesso padrone prima picchiati e crudelmente torturati, quindi gettati in una fornace ardente, dove resero l’anima a Dio.

**S. Felice  
**A Siviglia, nella regione andalusa della Spagna, ricordo di S. Felice, diacono e martire.

**SS. Vindemiale e Longino  
**Ricordo dei SS. martiri Vindemiale, vescovo di Gafsa in Numidia, e Longino, vescovo di Tlemcen in Mauritania, che, schieratisi contro gli ariani al Concilio di Cartagine, furono per questo decapitati dal re dei Vandali Hunnerico.

**S. Viborada  
**A San Gallo in Svizzera, ricordo di S. Viborada, vergine e martire, che, reclusa in una cella presso la chiesa di S. Magno, aveva cura degli ammalati, prima di essere uccisa a causa della sua fede e del suo voto religioso durante l’invasione degli Ungari.

**B. Guglielmo Tirry  
**A Clones in Irlanda, ricordo del B. Guglielmo Tirry, presbitero dell’ Ordine dei Frati di S. Agostino, martire a causa della sua fedeltà alla Chiesa di Roma sotto il regime di Oliver Cromwell.

**S. Giuseppe Nguyen Van Luu  
**Nella città di Vihn Long in Cocincina, ricordo di S. Giuseppe Nguyen Van Luu, martire, che, contadino e catechista, si consegnò spontaneamente al posto del sacerdote Pietro Luu ricercato dai soldati, e perì in catene sotto l’imperatore Tu-Duc.

**B. Boleslao Strzelecki  
**Nel campo di sterminio di Oswiecim (Auschwitz), presso Cracovia in Polonia, ricordo del B. Boleslao Strzelecki, presbitero e martire, che durante la guerra vi fu incarcerato a causa della sua fede cristiana, e dove attraverso i tormenti pervenne infine alla corona del martirio. 

**3 Maggio.**

![San Filippo Apostolo](https://www.vatican.va/roman_curia/pontifical_academies/cult-martyrum/martiri/images009/009.ht6.jpg)              

    **S. Giacomo Apostolo**Festa dei SS. Apostoli Filippo e Giacomo: di costoro Giacomo, figlio di Alfeo, denominato dai Latini anche “fratello del Signore”, soprannominato “il Giusto”, resse per primo la Chiesa di Gerusalemme e, nella discussione sorta sulla necessità della circoncisione, si discosta dal parere di Pietro, non ritenendo di dover imporre l’antico obbligo ai discepoli provenienti dai gentili; coronò infine il suo apostolato col martirio.

**SS. Timoteo e Maura  
**Ad Antinoe nell’Alto Egitto, ricordo dei SS. Timoteo e Maura, martiri.

**SS. Evenzio, Alessandro e Teodulo  
**Sulla Via Nomentana, al settimo miglio da Roma, ricordo dei SS. Evenzio, Alessandro e Teodulo, martiri.

**4 Maggio.**

**SS. Agapio e Secondino  
**A Costantine in Algeria, ricordo dei SS. martiri Agapio e Secondino, vescovi, che, dopo un lungo esilio nella succitata località, durante la persecuzione dell’imperatore Valeriano, in cui la furia dei pagani mise a prova al massimo grado la fede dei giusti, divennero martiri gloriosi, a motivo del loro nobile sacerdozio. Patirono in loro compagnia i SS. Emiliano, legionario, Tertulla e Antonia, vergini consacrate, e una donna con i suoi gemelli.

**S. Antonina  
**A Nicea in Bitinia, ricordo di S. Antonina, martire, che, dopo crudeli torture e ogni genere di afflizioni, ed in seguito ad un biennio di prigionia, fu infine data alle fiamme dal governatore Prisciliano, poiché aveva testimoniato indomita la sua fede in Cristo.

**S. Floriano  
**A Lorch in Austria, ricordo di S. Floriano, martire, che, sotto l’imperatore Diocleziano, per ordine del governatore Aquilino, fu gettato nel fiume Enns con un macigno legato al collo.

**SS. Silvano e compagni  
**Nella miniera di Phainon in Palestina, passione dei SS. martiri Silvano, vescovo di Gaza, e trentanove compagni, condannati ai lavori forzati, che durante la medesima persecuzione conseguirono la corona del martirio, decapitati per ordine del cesare Massimino Daza.

**SS. Giovanni Houghton, Roberto Lawrence, Agostino Webster e Riccardo Reynolds  
**A Londra in Inghilterra, ricordo dei SS. presbiteri e martiri Giovanni Houghton, Roberto Lawrence e Agostino Webster, priori delle certose di Londra, Bellavalle ed Axholm, e Riccardo Reynolds, dell’Ordine di S. Brigida, i quali, per aver solo professato senza timore la fede dei Padri, furono impiccati e poi squartati a Tyburn, Enrico VIII regnante. Con essi anche il B. Giovanni Haile, presbitero, parroco di Isleworth, fu appeso al medesimo patibolo. 

**5 Maggio.**

**S. Gioviniano  
**Ad Auxerre, in Francia, ricordo di S. Gioviniano, lettore e martire.

**S. Eutimio  
**Ad Alessandria d’Egitto, ricordo di S. Eutimio, diacono e martire.

**S. Angelo  
**A Licata in Sicilia, ricordo di S. Angelo, presbitero dell’Ordine dei Carmelitani e martire.

**B. Gregorio Frackowiak  
**A Dresda in Germania, ricordo del B. Gregorio Frackowiak, religioso della Società del Verbum Dei e martire, che, imprigionato mentre infuriava la guerra, diede la vita per Cristo.

**6 Maggio.**

**SS. Mariano e Giacomo  
**A Lambese in Algeria, ricordo dei SS. martiri Mariano, lettore, e Giacomo, diacono, dei quali il primo già in precedenza aveva testimoniato Cristo durante la persecuzione di Decio, superandone indenne le vessazioni; con Giacomo, amico in Cristo, fu messo nuovamente alla prova, ed entrambi, dopo spaventosi supplizi, confortati dalla grazia divina, consumarono infine il loro martirio, decapitati assieme a molti altri compagni.

**BB. Edoardo Jones e Antonio Middleton  
**A Londra in Inghilterra, ricordo dei BB. Edoardo Jones e Antonio Middleton, presbiteri e martiri, che, sotto Elisabetta I, poiché erano sacerdoti cattolici, furono impiccati alle porte delle loro stesse abitazioni, e quindi sventrati.

**BB. Enrico Kaczorowski e Casimiro Gostynski  
**Presso Monaco di Baviera in Germania, ricordo dei BB. Enrico Kaczorowski e Casimiro Gostynski, presbiteri e martiri, che, deportati dalla nativa Polonia invasa dai nemici di Dio e della dignità umana, e rinchiusi nel campo di sterminio di Dachau, vi trovarono la morte nelle camere a gas, dando la vita per la fede in Cristo.

**7 Maggio.**

**S. Flavia Domitilla  
**A Roma, memoria di S. Domitilla, martire, che, figlia della sorella del console Flavio Clemente, essendo stata accusata di empietà durante la persecuzione di Domiziano, poiché aveva testimoniato Cristo, fu quindi deportata assieme ad altri compagni nell’isola di Ponza, dove dovette sopportare un lungo martirio.

**SS. Flavio e compagni  
**A Nicomedia in Bitinia, ricordo dei SS. Flavio e quattro compagni, martiri.

**B. Antonio Bajewski  
**Nel campo di sterminio di Oswiecim (Auschwitz), presso Cracovia in Polonia, ricordo del B. Antonio Bajewski, presbitero dell’Ordine dei Frati Minori Conventuali e martire, che vi fu rinchiuso durante la guerra a causa della sua fede cristiana, pervenendo infine, dopo innumerevoli tormenti, alla gloria del Signore.

**8 Maggio.**

**S. Vittore il Moro  
**A Milano in Lombardia, memoria di S. Vittore, martire, che, nativo della Mauritania, membro della guardia pretoriana, rifiutò di obbedire all’ordine dell’imperatore Massimiano di sacrificare agli idoli: posò le armi, piegò il collo, e morì di spada.

**S. Acacio  
**A Bisanzio, ricordo di S. Acacio, soldato e martire.

**9 Maggio.**

**S. Isaia, profeta  
**Memoria di S. Isaia, profeta, che, al tempo dei re di Giudea Ozia, Iotham, Achaz ed Ezechia, fu mandato ad annunciare al popolo infedele e peccatore il Signore fedele e salvatore, come compimento della promessa fatta da Dio a Davide. Si narra che sia morto martire presso i Giudei sotto il re Manasse.

**SS. martiri di Persia  
**In Persia, ricordo di trecentodieci SS. martiri.

**S. Geronzio  
**A Cagli nel Piceno, lungo la Via Flaminia, transito di S. Geronzio, vescovo di Cervia, che, mentre ritornava da un sinodo celebrato a Roma, si narra sia stato assassinato da uomini empi.

**B. Tommaso Pickering  
**A Londra in Inghilterra, ricordo del B. Tommaso Pickering, martire, monaco dell’ Ordine di S. Benedetto, uomo di schietta semplicità e vita purissima, che, falsamente accusato di aver congiurato contro il re Carlo II, a Tyburn salì con animo sereno al patibolo, raggiungendo Cristo nella sua gloria.

**S. Giuseppe Do Quang Hien  
**A Nam-Dihn nel Tonchino, ricordo di S. Giuseppe Do Quang Hien, presbitero dell’ Ordine dei Frati Predicatori e martire, che, una volta gettato in carcere, non smise per questo di convertire i pagani a Cristo e di confortare i cristiani nella fede, fino alla decapitazione ordinata dall’imperatore Thieu-Tri.

**B. Stefano Grelewski  
**Nel campo di prigionia di Dachau, presso Monaco di Baviera, ricordo del B. Stefano Grelewski, presbitero e martire, che, deportato dalla nativa Polonia militarmente occupata dai persecutori della Chiesa, conseguì dopo numerosi e gravosi tormenti la gloriosa corona del martirio.

**10 Maggio.**

**S. Dioscoro  
**A Myra in Asia Minore, ricordo di S. Dioscoro, martire.

**SS. Alfio, Filadelfio e Cirino  
**A Lentini, in Sicilia, ricordo dei SS. martiri Alfio, Filadelfio e Cirino.

**S. Gordiano  
**A Roma, sulla Via Latina, ricordo di S. Gordiano, martire, che fu sepolto nella cripta in cui già si veneravano le reliquie di S. Epimaco martire.

**SS. Quarto e Quinto  
**A Roma, sulla Via Latina, ricordo dei SS. Quarto e Quinto, martiri.

**S. Solongia  
**Presso Bourges, in Francia, ricordo di S. Solongia, vergine, che si tramanda abbia subito il martirio per preservare la sua castità.

**11 Maggio.**

**S. Maiolo  
**Ad Adrumeto, in Libia, ricordo di S. Maiolo, martire, che fu dato in pasto alle belve.

**S. Antimo  
**Sulla Via Salaria, al ventiduesimo miglio da Roma, ricordo di S. Antimo, martire.

**S. Mocio  
**A Bisanzio, ricordo di S. Mocio, presbitero e martire.

**BB. Giovanni Rochester e Giacomo Walworth  
**A York in Inghilterra, ricordo dei BB. martiri Giovanni Rochester e Giacomo Walworth, presbiteri e monaci della Certosa di Londra, che, sotto Enrico VIII, per essersi mantenuti fedeli alla Chiesa, furono incatenati alle mura della città e lasciati morire lentamente.

**S. Matteo Le Van Gam  
**A Saigon in Viet-Nam, ricordo di S. Matteo Le Van Gam, martire, che venne arrestato per aver trasportato con la sua nave missionari provenienti dall’Europa, e quindi, dopo un anno di prigionia, decapitato per ordine dell’imperatore Thieu-Tri.

**12 Maggio.**

![](https://www.vatican.va/roman_curia/pontifical_academies/cult-martyrum/martiri/images009/009.ht8.jpg)

**SS. Nereo ed Achilleo**

Memoria dei SS. Nereo ed Achilleo, martiri, che, come riporta papa Damaso, si erano arruolati nell’esercito e, spinti dal timore, erano pronti ad obbedire ai comandi di un empio tiranno: finché un giorno, convertitisi al vero Dio, gettarono via scudi, armature e lance, abbandonarono l’accampamento e, testimoni di Cristo, si unirono al suo trionfo. In questa data i loro corpi furono deposti nel cimitero di Domitilla, lungo la via Ardeatina.

![](https://www.vatican.va/roman_curia/pontifical_academies/cult-martyrum/martiri/images009/009.ht9.jpg) 

**S. Pancrazio  
**A Roma, al secondo miglio lungo la Via Aurelia, memoria di S. Pancrazio, che ancora adolescente fu ucciso per la fede di Cristo; presso il luogo della sua sepoltura papa Simmaco innalzò la celebre basilica, e papa Gregorio Magno non perse occasione per invitare il popolo ad imitare un simile esempio di verace amore a Cristo. In questa data si commemora la deposizione delle sue spoglie.

**S. Cirillo  
**Ad Axiopolis in Mesia, ricordo di S. Cirillo, che assieme a sei compagni ricevette il martirio per Cristo.

**13 Maggio.**

**SS. martiri Alessandrini  
**Memoria dei numerosi SS. martiri Alessandrini, che furono uccisi sotto il vescovo ariano Lucio nella chiesa di Theona, per la loro fede cattolica.

**14 Maggio.**

**S. Massimo  
**In Asia, ricordo di S. Massimo, martire, che si narra essere giunto davanti a Dio venendo lapidato durante la persecuzione di Decio.

**S. Ponzio  
**A Cimela, in Provenza, ricordo di S. Ponzio, martire.

**SS. Vittore e Corona  
**In Siria, ricordo dei SS. Vittore e Corona, martiri, che patirono insieme per Cristo.

**S. Isidoro  
**Nell’isola di Chio, ricordo di S. Isidoro, martire, che venne gettato in un pozzo.

**SS. Felice e Fortunato  
**Ad Aquileia, in Friuli, ricordo dei SS. Felice e Fortunato, che adornarono la loro città con un glorioso martirio.

**SS. Giusta ed Eredina  
**In Sardegna, ricordo delle SS. Giusta ed Eredina, martiri.

**15 Maggio.**

**SS. Pietro, Andrea, Paolo e Dionisia  
**A Lampsaco nell’Ellesponto, passione dei SS. Pietro, Andrea, Paolo e Dionisia, martiri.

**SS. Cassio e Vittorino  
**Ad Auvergne in Aquitania, ricordo dei SS. Cassio e Vittorino, martiri, che patirono sotto Croco, re degli Alamanni.

**S. Witesindo  
**A Cordova in Spagna, ricordo di S. Witesindo, martire, che dapprima per timore dei Mori abbandonò la fede cristiana, ma che poi venne ucciso in odio a Cristo, per essersi rifiutato di adempiere in pubblico agli obblighi del loro culto.

**16 Maggio.**

**SS. Felice e Gennadio  
**A Uzal in Africa, ricordo dei SS. Felice e Gennadio, martiri.

**SS. Fiorenzo e Diocleziano  
**A Osimo nel Piceno, ricordo dei SS. Fiorenzo e Diocleziano, martiri.

**SS. Abdas, Ebedieso e compagni  
**In Persia, ricordo dei SS. martiri Abdas ed Ebedieso, vescovi, che furono uccisi in odio a Cristo assieme a trentotto compagni, sotto il re Sapore II.

**S. Pellegrino  
**Nel villaggio di Baiaco, nei pressi di Auxerre, ricordo di S. Pellegrino, martire, onorato come primo vescovo di questo luogo.

**Quarantaquattro SS. martiri di Palestina  
**In Palestina, passione di quarantaquattro SS. monaci, che furono massacrati nella _laura_ di San Saba dai Saraceni, al tempo dell’imperatore Eraclio.

**S. Andrea Bobola  
**A Ianovia, nei pressi di Pinsk, ai confini della Polonia, ricordo di S. Andrea Bobola, presbitero della Società di Gesù e martire, che si dedicò con ogni forza alla ricerca dell’unità dei cristiani, finché un giorno, arrestato dai soldati, diede col suo stesso la suprema testimonianza di fede cristiana.

**B. Michele Wozniak  
**Presso Monaco di Baviera in Germania, ricordo del B. Michele Wozniak, presbitero e martire, che, dalla Polonia oppressa da un regime tirannico e nemico della fede, venne deportato nel campo di prigionia di Dachau, dove giunse alla gloria celeste dopo molti tormenti.

**B. Vitale Vladimiro Bajrak  
**Nella città di Drohobych in Ucraina, ricordo del B. Vitale Vladimiro Bajrak, presbitero dell’ Ordine di S. Giosafat e martire, che di fronte ai persecutori della religione testimoniò indomito la sua fede, conseguendo la gloria eterna.

**17 Maggio.**

**S. Adrione  
**Ad Alessandria d’Egitto, ricordo di S. Adrione, martire.

**S. Vittore  
**A Roma sulla Via Salaria Antica, nel cimitero di Basilla, ricordo di S. Vittore, martire.

**SS. Eraclio e Paolo  
**A Noviodunum in Mesia (Romania), ricordo dei SS. Eraclio e Paolo, martiri.

**S. Restituta  
**A Cartagine in Africa, memoria di S. Restituta, vergine e martire.

**S. Pietro Liu Wenyuan  
**Nella provincia del Guizhou, in Cina, ricordo di S. Pietro Liu Wenyuan, martire, che, catechista, fu strangolato per il nome di Cristo.

**B. Antonia Mesina  
**A Orgosolo in Sardegna, ricordo della B. Antonia Mesina, vergine e martire, dedita alla preghiera e alle opere di carità, che all’età di sedici anni difese la sua castità fino alla morte.

**B. Ivano Ziatyk  
**Nel campo di detenzione della città di Oserlag, nei pressi di Irkutsk in Russia, ricordo del B. Ivano Ziatyk, presbitero della Congregazione del Santissimo Redentore e martire, che, durante la persecuzione contro la fede, fu reso degno di accedere al banchetto celeste dei giusti.

**18 Maggio.**

**S. Giovanni I papa e martire  
**Memoria di S. Giovanni I papa e martire, che, mandato dal re ariano Teodorico a Costantinopoli dall’imperatore Giustino, fu il primo Romano Pontefice a celebrare la Messa presso quella Chiesa; al suo ritorno fu accolto con sospetto ed ostilità da Teodorico, e gettato in carcere; a Ravenna infine subì il martirio per Cristo Signore.

**S. Felice  
**A Salona in Dalmazia, ricordo di S. Felice, martire durante la persecuzione di Diocleziano.

**S. Dioscoro  
**In Egitto, ricordo di S. Dioscoro, martire, che, figlio di un lettore, dopo numerosi e diversi tormenti portò a compimento il suo martirio, venendo decapitato.

**SS. Potamone, Ortasio e Serapione e compagni  
**Ad Alessandria d’Egitto, ricordo dei SS. Potamone, Ortasio e Serapione, presbiteri, e compagni, martiri.

**SS. Teodoto e compagne  
**Ad Ancira in Turchia, ricordo dei SS. martiri Teodoto e Tecusa, sua zia, Alessandra, Claudia, Faina, Eufrasia, Matrona e Giulietta, vergini, che furono dapprima oltraggiati, quindi gettati in acqua con una pietra legata al collo, per ordine del governatore.

**S. Eric di Svezia  
**A Uppsala in Svezia, ricordo di S. Eric il Nono, re e martire, che durante il suo regno governò con grande sapienza e difese i diritti delle donne; mandò in Finlandia come vescovo S. Enrico di Uppsala, ed infine, assalito mentre assisteva alla celebrazione della Messa, cadde vittima delle spade dei nemici.

**B. Stanislao Kubski  
**Nel campo di prigionia di Dachau presso Monaco di Baviera in Germania, ricordo del B. Stanislao Kubski, presbitero e martire, che, in tempo di guerra, perì per Cristo nelle camere a gas.

**B. Martino Oprzadek  
**Nella cittadina di Hartheim presso Linz, in Austria, ricordo del B. Martino Oprzadek, presbitero dell’ Ordine dei Frati Minori e martire, che, originario della Polonia, raggiunse il regno celeste durante la guerra, trovando il martirio nelle camere a gas.

**19 Maggio.**

**SS. Partenio e Calogero  
**A Roma sulla Via Appia, nel cimitero di Callisto, ricordo dei SS. Partenio e Calogero, martiri, che sotto l’imperatore Diocleziano resero a Cristo insigne testimonianza.

**B. Giovanni di S. Domenico Martinez  
**A Suzuka in Giappone, ricordo del B. Giovanni di S. Domenico Martinez, presbitero dell’ Ordine dei Frati Predicatori e martire, che morì in carcere per Cristo.

**B. Pietro Wright  
**A Londra in Inghilterra, ricordo del B. Pietro Wright, presbitero e martire, che, di fede cattolica, entrato nella Società di Gesù e innalzato ai sacri ordini, fu condotto al patibolo a Tyburn al tempo della dittatura di Cromwell, a motivo del suo sacerdozio cattolico.

**B. Giuseppe Czempiel  
**Nel campo di prigionia di Dachau, presso Monaco di Baviera, ricordo del B. Giuseppe Czempiel, presbitero e martire, polacco di nascita, che durante la guerra si unì al sacrificio di Cristo, perendo asfissiato dai gas mortali. 

**20 Maggio.**

**S. Aurea  
**A Ostia, ricordo di S. Aurea, martire.

**S. Baudelio  
**A Nimes in Francia, ricordo di S. Baudelio, martire.

**S. Talaleo  
**A Egea in Cilicia, ricordo di S. Talaleo, martire.

**S. Protasio Chong Kuk-bo  
**A Seul in Corea, ricordo di S. Protasio Chong Kuk-bo, martire, che testimoniò fino alla morte in carcere, dopo molti tormenti, quella fede cristiana che aveva in precedenza abbandonato, e a cui poi era di nuovo tornato.

**21 Maggio.**

**SS. Cristoforo Magallanes e compagni  
**Memoria dei SS. martiri Cristoforo Magallanes, presbitero, e compagni, che furono perseguitati in diverse diocesi del Messico in odio al nome di Cristo e alla Chiesa Cattolica, ed avendo testimoniato Cristo Re conseguirono la corona del martirio.

**S. Timoteo  
**In Mauritania, ricordo di S. Timoteo, diacono e martire.

**S. Polieuto  
**A Cesarea di Cappadocia, ricordo di S. Polieuto, martire.

**SS. martiri di Pentecoste ad Alessandria  
**Ad Alessandria d’Egitto, ricordo dei SS. martiri, uomini e donne, che il vescovo ariano Giorgio, sotto l’imperatore Costanzo, sterminò crudelmente nei giorni sacri di Pentecoste.

**S. Mancio  
**Ad Ebora in Portogallo, ricordo di S. Mancio, martire. 

**B. Giovanni Mopinot  
**In alto mare di fronte a Rochefort, sulla costa francese, ricordo del B. Giovanni Mopinot, dei Fratelli delle Scuole Cristiane, martire, che, al tempo della rivoluzione Francese, fu rinchiuso per il solo fatto di essere un religioso in una sordida nave-prigione, dove conseguì infine, colpito da malattia, la corona del martirio. 

**22 Maggio.**

**SS. Casto ed Emilio  
**In Africa, ricordo dei SS. Casto ed Emilio, martiri, che portarono a termine nel fuoco la loro passione. 

**S. Basilisco  
**A Comana nel Ponto, ricordo di S. Basilisco, vescovo e martire.

**S. Giulia  
**Sull’isola di Corsica, ricordo di S. Giulia, vergine e martire.

**S. Quiteria  
**Ad Aire-Sur-Adour in Francia, ricordo di S. Quiteria, vergine e martire.

**B. Giovanni Forest  
**A Londra in Inghilterra, ricordo del B. Giovanni Forest, presbitero dell’Ordine dei Frati Minori e martire, che, sotto Enrico VIII, per aver difeso l’unità della Chiesa Cattolica, consumò il suo martirio nella piazza di Smithfield, bruciato vivo assieme ad immagini sacre cattoliche.

**BB. Pietro da Asuncion e Giovanni Battista Machado  
**A Kori in Giappone, ricordo dei BB. Pietro da Asuncion, dell’ Ordine dei Frati Minori, e Giovanni Battista Machado, presbiteri e martiri, che, avendo esercitato clandestinamente il loro ministero, furono decapitati in odio alla religione cristiana.

**B. Mattia de Arima  
**A Omura in Giappone, ricordo del B. Mattia de Arima, martire, che, catechista, non avendo voluto tradire un altro missionario, fu torturato per questo fino alla morte.

**S. Michele Ho Dinh Hy  
**Nella regione di Annam, in Viet-Nam, ricordo di S. Michele Ho Dinh Hy, martire, che, mandarino, ufficiale dell’imperatore e catechista, fu denunciato come cristiano e per questo decapitato dopo atroci torture.

**S. Domenico Ngon  
**Nella città di An-Xa nel Tonchino, ricordo di S. Domenico Ngon, martire, che, padre di famiglia e contadino, sollecitato dai soldati a calpestare la croce, si rifiutò di farlo e invece l’adorò; essendosi quindi senza paura professato cristiano dinanzi al giudice, fu per questo immediatamente decapitato.

**23 Maggio.**

**SS. Lucio, Montano e compagni  
**A Cartagine, ricordo dei SS. Lucio, Montano, Giuliano, Vittorico, Vittore e Donaziano, martiri, che consumarono il loro martirio sotto l’imperatore Valeriano, per quella religione e quella fede che avevano appreso dall’insegnamento di S. Cipriano.

**SS. martiri di Cappadocia  
**Ricordo dei SS. martiri che furono torturati e uccisi per la fede in Cappadocia, durante la persecuzione dell’imperatore Massimiano.

**SS. martiri di Mesopotamia  
**Ricordo dei SS. martiri che in quel medesimo torno di tempo patirono in Mesopotamia, appesi per i piedi e lentamente soffocati dal fumo ed arsi vivi.

**S. Desiderio  
**Presso Langres, in Francia, passione di S. Desiderio, vescovo, che, come si tramanda, preoccupato per le vessazioni inflitte dai Vandali al suo gregge, si recò dal loro sovrano per intercedere in favore del suo popolo; offrì spontaneamente la sua vita per le pecorelle a lui affidate come pastore, venendo sgozzato dai sicari di quel tiranno.

**BB. Giuseppe Kurzawa e Vincenzo Matuszewski  
**A Witowo in Polonia, ricordo dei BB. Giuseppe Kurzawa e Vincenzo Matuszewski, presbiteri e martiri, che, la patria sottomessa a un potere straniero e disumano, furono assassinati dai persecutori della Chiesa di Cristo.

**24 Maggio.**

**S. Zoello  
**A Listri in Licaonia, ricordo di S. Zoello, martire.

**S. Servulo  
**A Trieste, in Istria, ricordo di S. Servulo, martire.

**SS. Donaziano e Rogaziano  
**A Nantes, in Francia, ricordo dei SS. Donaziano e Rogaziano, fratelli, martiri, dei quali l’uno era battezzato, l’altro invece era ancora catecumeno; all’avvicinarsi della prova decisiva, Donaziano pregò Dio di abbracciare comunque suo fratello, così che colui che non aveva potuto essere bagnato dall’acqua consacrata, meritasse di essere battezzato col suo stesso sangue.

**SS. martiri di Plovdiv  
**A Plovdiv in Bulgaria, ricordo dei trentotto SS. martiri che vi furono decapitati al tempo di Diocleziano e Massimiano.

**B. Giovanni di Prado  
**In Marocco, ricordo del B. Giovanni di Prado, presbitero dell’Ordine dei Frati Minori e martire, che, mandato in Africa a prestare assistenza spirituale ai cristiani costretti in schiavitù nei regni degli infedeli, testimoniò coraggiosamente la sua fede di fronte al despota Mulay Al Walid, per ordine del quale venne quindi bruciato vivo, consumando così il suo martirio.

**SS. Agostino Yi Kwang-hon, Agata Kim Agi e compagni  
**A Seul in Corea, ricordo dei SS. martiri Agostino Yi Kwang-hon, nella cui abitazione si leggevano le Sacre Scritture, Agata Kim Agi, madre di famiglia, che ricevette il battesimo in carcere, e sette compagni, che furono tutti decapitati assieme a causa della loro fede cristiana.

**25 Maggio.**

**S. Canione  
**Ad Atella in Campania, ricordo di S. Canione, vescovo e martire.

**S. Dionigi Ssebuggwawo  
**A Munyonyo in Uganda, ricordo di S. Dionigi Ssebuggwawo, martire, che, a soli sedici anni di età, avendo confermato al re Mwanga di aver insegnato i rudimenti della fede cristiana a due servi di corte, fu per questa risposta trafitto con una lancia dallo stesso re.

**SS. Cristoforo Magallanes e Agostino Caloca  
**A Catatlan presso Guadalajara, in Messico, ricordo dei SS. Cristoforo Magallanes e Agostino Caloca, presbiteri e martiri, che, durante la persecuzione messicana, confidando solo in Cristo Re, conseguirono la corona del martirio.

**B. Nicolao Cehelskyj  
**Nel campo di prigionia della cittadella di Javas in Moldavia, ricordo del B. Nicolao Cehelskyj, presbitero e martire, che, durante il regime ostile e persecutorio verso la religione, trionfò con la forza della sua fede sui tormenti terribili della sua passione.

**26 Maggio.**

**S. Simitrio  
**A Roma sulla Via Salaria Nuova, nel cimitero di Priscilla, ricordo di S. Simitrio, martire.

**S. Felicissima  
**A Todi in Umbria, ricordo di S. Felicissima, martire.

**S. Prisco e compagni  
**Presso Auxerre, in Francia, passione di S. Prisco, martire, con alcuni compagni.

**S. Desiderio di Vienne  
**A St. Didier-en-Velay, in Francia, passione di S. Desiderio, vescovo di Vienne, che, per opera della regina Brunechilde, di cui egli aveva stigmatizzato le nozze incestuose e altre empietà, fu dapprima deposto e mandato in esilio, e quindi lapidato sempre per suo ordine, consumando così il suo martirio.

**S. Pietro Sanz i Jordà e compagni  
**A Fuzhou nella provincia cinese del Fujian, ricordo di S. Pietro Sanz i Jordà, vescovo dell’ Ordine dei Frati Predicatori e martire, che, con altri sacerdoti, venne arrestato, incatenato e a lungo torturato: infine, condotto sul luogo dell’esecuzione, si inginocchiò, pregò, ed offrì serenamente il collo alla scure del boia.

**S. Giuseppe Chang Song-jib  
**A Seul in Corea, ricordo di S. Giuseppe Chang Song-jib, martire, che, farmacista, divenuto cristiano fu per questo arrestato ed orribilmente torturato, prima di coronare il suo martirio.

**SS. Giovanni Doan Trinh Hoan e Matteo Nguyen Van Phuong  
**A Dong Hoi nell’Annam, in Viet-Nam, ricordo dei SS. Giovanni Doan Trinh Hoan, presbitero, e Matteo Nguyen Van Phuong, che, padre di famiglia e catechista, ospitava il compagno di martirio; entrambi furono torturati e decapitati per la loro fede cristiana sotto l’imperatore Tu-Duc.

**S. Andrea Kaggwa  
**A Numyanyo in Uganda, ricordo di S. Andrea Kaggwa, martire, che, capo dei suonatori del re Mwanga e suo familiare, non appena convertito a Cristo, insegnò ai pagani ed ai catecumeni la dottrina del Vangelo e per questo venne ucciso in modo crudele.

**S. Ponziano Ngondwe  
**A Ttaka Yiunge in Uganda, ricordo di S. Ponziano Ngondwe, martire, che, paggio regale, mentre già infuriava la persecuzione, ricevette il battesimo e fu subito incarcerato per questo: mentre era condotto al luogo del supplizio, venne trafitto dalla lancia del carnefice.

**27 Maggio.**

**S. Giulio il veterano  
**A Silistra in Bulgaria, ricordo di S. Giulio, martire, che, durante la persecuzione, essendo un veterano dal servizio irreprensibile, venne arrestato da ufficiali, e condotto dal governatore Massimo; al cui cospetto, avendo disprezzato gli idoli pagani ed avendo testimoniato fermamente di confidare solo in Cristo, venne punito con la pena capitale.

**S. Restituto  
**Sulla Via Nomentana, al sedicesimo miglio da Roma, ricordo di S. Restituto, martire.

**BB. Edmondo Duke, Riccardo Hill, Giovanni Hogg e Riccardo Holiday  
**A Dryburne presso Durham, in Inghilterra, ricordo dei BB. Edmondo Duke, Riccardo Hill, Giovanni Hogg e Riccardo Holiday, presbiteri e martiri, che, ritornati in patria dal Seminario Inglese di Reims, furono condannati a morte in quanto sacerdoti cattolici e quindi impiccati, Elisabetta I regnante.

**SS. Barbara Kim e Barbara Yi  
**A Seul in Corea, ricordo delle SS. martiri Barbara Kim, vedova, e Barbara Yi, vergine, quindicenne, che arrestate insieme perché cristiane, morirono in prigione di peste.

**S. Atanasio Bazzekuketta  
**A Nakiwubo in Uganda, ricordo di S. Atanasio Bazzekuketta, martire, paggio della casa regale, che, battezzato da poco, mentre era condotto con altri al luogo del supplizio comminatogli per aver abbracciato la fede cristiana, implorò i carnefici di ucciderlo sul posto, e colpito a morte coronò così il suo martirio.

**S. Gonzaga Gonza  
**A Lubawo in Uganda, ricordo di S. Gonzaga Gonza, martire, uno dei servi del re, che, mentre veniva condotto in catene al rogo cui era destinato per la sua fede cristiana, venne trafitto dalle lance dei carnefici.

**28 Maggio.**

**S. Eliconide  
**A Corinto in Grecia, ricordo di S. Eliconide, che, al tempo dell’imperatore Gordiano, sotto il governatore Perennio, e quindi sotto il suo successore Giustino, dopo aver patito molti tormenti, coronò infine il suo martirio per decapitazione.

**S. Carauno  
**A Chartres in Francia, ricordo di S. Carauno, martire.

**B. Margherita Pole  
**A Londra in Inghilterra, ricordo della B. Margherita Pole, madre di famiglia e martire, che, contessa di Salisbury e madre del Cardinal Reginaldo, per la sua fedeltà alla Chiesa fu imprigionata nella Torre di Londra e quindi decapitata sotto Enrico VIII, il cui divorzio ella aveva disapprovato.

**BB. Tommaso Ford, Giovanni Shert e Roberto Johnson  
**A Londra in Inghilterra, ricordo dei BB. Tommaso Ford, Giovanni Shert e Roberto Johnson, presbiteri e martiri, che, sotto Elisabetta I, furono condannati a morte sulla base di false prove, ed impiccati a Tyburn per la loro fede cattolica.

**S. Paolo Hanh  
**A Cho Quan in Viet-Nam, ricordo di S. Paolo Hanh, martire, che, dimentico dei costumi cristiani, capitanava una banda di grassatori, ma una volta arrestato si professò cristiano, e nessuna allettante promessa o spaventosa tortura poterono distoglierlo dalla sua fede ritrovata; venne così decapitato sotto l’imperatore Tu-Duc, riscattando con un glorioso martirio i suoi peccati del passato.

**B. Ladislao Demski  
**A Sachsenhausen in Germania, ricordo del B. Ladislao Demski, martire, che, di origine polacca, perì tra spaventose sofferenze nel campo di concentramento, per aver difeso la fede di Cristo di fronte ai seguaci delle empie dottrine negatrici di ogni dignità umana e cristiana.

**29 Maggio.**

**S. Esichio  
**Ad Antiochia in Siria, ricordo di S. Esichio, funzionario di corte, martire, che, durante la persecuzione di Diocleziano, essendo stato disposto che chiunque non avesse sacrificato agli idoli avrebbe dovuto abbandonare l’esercito, depose immediatamente le sue armi; per questo motivo, legato ad una grossa pietra, fu ordinato di gettarlo nel fiume. 

**SS. Sisinnio, Martirio e Alessandro  
**Ad Anaunia in Val di Non, in Trentino, ricordo dei SS. martiri Sisinnio, diacono, Martirio, lettore, e Alessandro, ostiario, che, originari della Cappadocia, innalzata la chiesa, introdussero in quelle zone le lodi al Signore, e furono assassinati dai locali seguaci del paganesimo.

**BB. Guglielmo Arnaud e compagni  
**Ad Avignone presso Tolosa, in Francia, ricordo dei BB. Guglielmo Arnaud e dieci compagni, che, accomunati dal compito di contrastare l’eresia catara, catturati con l’inganno durante la notte dell’Ascensione del Signore, morirono per la fede di Cristo e la loro obbedienza alla Chiesa Romana, cantando insieme il “Te Deum”.

**B. Riccardo Thirkeld  
**A York in Inghilterra, ricordo del B. Riccardo Thirkeld, presbitero e martire, che, condannato a morte sotto Elisabetta I perché sacerdote cattolico, e per aver riconciliato molti con la Chiesa Cattolica, fu consegnato ai tormenti del patibolo.

**30 Maggio.**

**S. Gavino  
**A Torres in Sardegna, ricordo di S. Gavino, martire.

**S. Dinfna  
**A Geel in Belgio, ricordo di S. Dinfna, vergine e martire.

**S. Luca Kirby  
**A Londra in Inghilterra, ricordo di S. Luca Kirby, presbitero e martire, che, durante la persecuzione di Elisabetta I, dopo molte torture fu impiccato a Tyburn. Con lui subirono il martirio in quello stesso giorno i BB. presbiteri e martiri Guglielmo Filby, Lorenzo Johnson e Tommaso Cottam, della Società di Gesù.

**BB. Guglielmo Scott e Riccardo Newport  
**A Londra in Inghilterra, ricordo dei BB. Guglielmo Scott e Riccardo Newport, presbiteri e martiri, che, sotto Giacomo I, per il loro sacerdozio cattolico, furono impiccati e quindi squartati mentre ancora agonizzavano.

**S. Mattia Kalemba  
**A Kampala in Uganda, ricordo di S. Mattia Kalemba, detto Mulumba ovvero il Coraggioso, martire, che, abbandonando il culto maomettano dopo il battesimo in Cristo, rinunciò al suo ufficio di giudice e si dedicò a diffondere la fede cristiana, per il qual motivo fu torturato ed ucciso dal re Mwanga.

**B. Ottone Neururer  
**Nel campo di concentramento di Buchenwald, in Germania, passione del B. Ottone Neururer, presbitero e martire, che, per aver dissuaso una giovane cattolica dal mantenere i rapporti con un seguace delle empie dottrine nemiche di Dio e degli uomini, fu per questo rinchiuso nel carcere, dove poi, essendo comunque riuscito tra mille difficoltà a proseguire la propria opera di apostolato, completò infine il suo martirio unendosi al sacrificio di Cristo.

**31 maggio.**

**S. Petronilla  
**A Roma sulla Via Ardeatina, nel cimitero di Domitilla, ricordo di S. Petronilla, vergine e martire.

**S. Ermia  
**A Comana nel Ponto, ricordo di S. Ermia, legionario e martire.

**SS. Canzio, Canziano e Canzianilla  
**Ad Aquileia in Friuli, ricordo dei SS. Canzio, Canziano e Canzianilla, martiri, che, arrestati dai persecutori mentre fuggivano dalla città, furono portati assieme al patibolo.

**BB. Robert Thorpe e Tommaso Watkinson  
**A York in Inghilterra, ricordo dei BB. Robert Thorpe, presbitero, e Tommaso Watkinson, martiri, che, condannati a morte sotto Elisabetta I, il primo perché sacerdote, e l’altro, padre di famiglia di età matura, per aver fornito aiuto e sostegno ai sacerdoti cattolici, ricevettero quindi insieme sul patibolo la corona del martirio.

**S. Noè Mawaggali  
**A Mityana in Uganda, ricordo di S. Noè Mawaggali, martire, che, servo del re, ed infuriando la persecuzione contro i cristiani, rifiutando intrepido di cercare la fuga offrì il petto alle lance dei soldati, con cui fu inchiodato ad un albero e quindi impiccato, dando la vita per Cristo.  

---

[![](https://www.vatican.va/roman_curia/pontifical_academies/cult-martyrum/martiri/images/top.jpg)](#top)torna in alto.  

---

  
**GIUGNO****.**

**1 Giugno.**

![](https://www.vatican.va/roman_curia/pontifical_academies/cult-martyrum/martiri/images009/009.ht1.jpg)

**S. Giustino  
**Memoria di S. Giustino, martire, che, essendo filosofo, aderì sotto ogni aspetto alla vera sapienza conosciuta nella verità che è Cristo, testimoniandola col comportamento, insegnandone la dottrina, difendendola con gli scritti, ed infine portandola a compimento col martirio conseguito a Roma, sotto Marco Aurelio Antonino. Avendo egli dedicato all’imperatore una “Apologia della religione cristiana” ed essendosi quindi, una volta portato al cospetto del prefetto Rustico, confessato cristiano, venne per questo condannato a morte.

**SS. Caritone e compagni  
**A Roma, ricordo dei SS. Caritone e Carito, Evelpisto e Ierace, Peone e Liberiano, martiri, che, discepoli di S. Giustino, assieme a lui ricevettero la gloriosa corona del martirio.

**SS. martiri di Alessandria d’Egitto  
**Ad Alessandria d’Egitto, ricordo dei SS. martiri Ammone, Zenone, Tolomeo, Ingenio, soldati, e l’anziano Teofilo, che, trovandosi in tribunale, poiché un cristiano, sottoposto a tortura, vacillava ed era quasi prossimo all’abiura, lo sollecitavano con sguardi e cenni affinché rimanesse fermo nella fede; e poiché per questo motivo cresceva nei loro confronti il mormorio e l’ostilità di tutta la folla presente, facendosi avanti testimoniarono di essere cristiani, fino alla prova suprema del martirio; attraverso la loro vittoria trionfò gloriosamente Cristo, che aveva dato loro quella saldezza d’animo.

**SS. martiri di Licopoli  
**A Licopoli, in Egitto, ricordo dei SS. martiri Ischirione, comandante di truppa, e di altri cinque soldati, che, per ordine del prefetto Arriano, furono uccisi, con diverse modalità, a causa della loro fede in Cristo, sotto l’imperatore Decio.

**S. Procolo  
**A Bologna, in Emilia, ricordo di S. Procolo, martire, che venne crocifisso perché testimone indomito della verità di Cristo. 

**S. Vistano  
**A Wistow nella Contea di Leicester, in Inghilterra, ricordo di S. Vistano, della stirpe dei re di Mercia, martire, che, essendosi opposto al matrimonio incestuoso della reggente sua madre, fu per questo trucidato dall’ambizioso tiranno.

**B. Giovanni Storey  
**A Londra, in Inghilterra, ricordo del B. Giovanni Storey, martire, che, esimio giurista, fedelissimo al Pontefice Romano, dopo aver patito per questo il carcere e l’esilio, venne infine condannato a morte per impiccagione, a causa della sua fede cattolica: a Tyburn ottenne quindi la corona del martirio, raggiungendo il premio eterno dei giusti.

**BB. Alfonso Navarrete, Ferdinando di S. Giuseppe di Ayala e Leone Tanaka  
**Ad Omura in Giappone, ricordo dei BB. martiri Alfonso Navarrete, dell’Ordine dei Frati Predicatori, e Ferdinando di S. Giuseppe di Ayala, dell’ordine degli Eremiti di S. Agostino, presbiteri, e Leone Tanaka, religioso della Società di Gesù, che furono decapitati insieme per ordine del comandante supremo Hidetada, in odio alla loro fede cristiana. 

**B. Giovanni Battista Vernoy de Montjournal  
**Su una nave-prigione ancorata di fronte al porto di Rochefort, in Francia, ricordo del B. Giovanni Battista Vernoy de Montjournal, presbitero e martire, che, canonico di Moulins, durante la Rivoluzione Francese, fu condannato ai lavori forzati in quanto sacerdote cattolico, da scontare sulla galera dove trovò presto la morte, tra stenti e tormenti di ogni genere.

**S. Giuseppe Tuc  
**A Hung Yen nel Tonchino, ricordo di S. Giuseppe Tuc, martire, che, giovane contadino, per essersi rifiutato di calpestare il crocifisso, venne imprigionato e torturato più di una volta, ed infine decapitato, sotto l’imperatore Tu-Duc.

**2 Giugno.**

**SS. Marcellino e Pietro  
**Memoria dei SS. martiri Marcellino, presbitero, e Pietro, esorcista, che, come riporta S. Damaso papa, mentre infuriava la persecuzione di Diocleziano, vennero condannati a morte: condotti di nascosto sul luogo del martirio, affinché l’ubicazione dei loro corpi rimanesse ignota a tutti, fu loro ordinato di scavare essi stessi, con le loro mani, la loro fossa; ciò nonostante la pia matrona Lucilla riuscì a dare degna sepoltura alle loro sante spoglie nel cimitero detto Dei Due Lauri, situato a Roma, sulla Via Labicana.

**SS. martiri di Lione  
**A Lione in Francia, ricordo dei SS. martiri Potino, vescovo, e Blandina, assieme a quarantasei compagni, le cui numerose e ardue prove, sopportate al tempo dell’imperatore Marco Aurelio, sono testimoniate dalla lettera indirizzata dalla Chiesa di Lione alle chiese di Asia e Frigia. Di costoro il vescovo Potino, novantenne, perì poco tempo dopo essere stato incarcerato; alcuni morirono come lui in prigione, altri invece furono condotti in mezzo all’arena di fronte a migliaia di spettatori: chi fu trovato essere un cittadino romano venne decapitato, gli altri invece dati in pasto alle belve; per ultima Blandina, sgozzata dopo aver patito interminabili e sempre più crudeli supplizi, poté infine raggiungere nella gloria quei compagni che aveva in precedenza esortato a conseguire la palma del martirio.

**S. Erasmo  
**A Formia, nel Lazio, ricordo di S. Erasmo, vescovo e martire.

**BB. Sadoch e compagni  
**A Sandomierz presso il fiume Vistola, in Polonia, ricordo dei BB. martiri Sadoch, presbitero, e compagni, dell’Ordine dei Frati Predicatori, che, come si narra, vennero uccisi dai Tatari mentre intonavano il “Salve Regina”, salutando così la Madre di quella vita che stavano per abbandonare.

**S. Domenico Ninh  
**Nella città di Au Thi, nel Tonchino, ricordo di S. Domenico Ninh, martire, che, giovane contadino, per non aver voluto oltraggiare la croce del Salvatore, patì il martirio per decapitazione sotto l’imperatore Tu-Duc.

**3 Giugno.**

![](https://www.vatican.va/roman_curia/pontifical_academies/cult-martyrum/martiri/images009/009.ht2.jpg)

**SS. Carlo Lwanga e compagni  
**Memoria dei SS. Carlo Lwanga e dodici compagni, di età compresa tra i quattordici e i trent’anni, che, membri della schiera regale dei giovani nobili o addetti alla sicurezza dello stesso re Mwanga, neofiti e ardenti cattolici, poiché si rifiutarono, a motivo della loro fede in Cristo, di acconsentire ai turpi voleri del re, patirono il martirio sul colle Namugongo, in Uganda, in parte trucidati con la spada ed in parte bruciati vivi. 

**S. Isacco di Cordoba  
**A Cordoba in Spagna, ricordo di S. Isacco, martire, che, monaco, durante la dominazione dei Mori, mosso da ispirazione divina, si recò dal monastero in tribunale dinanzi al magistrato, per discutere su quale sia la vera religione: per aver così testimoniato la sua fede cristiana venne quindi condannato a morte.

**B. Francesco Ingleby  
**A York, in Inghilterra, ricordo del B. Francesco Ingleby, presbitero e martire, che, alunno del Collegio Inglese di Reims, fu condotto al patibolo sotto Elisabetta I, per aver esercitato il ministero sacerdotale cattolico sul suolo inglese.

**B. Carlo Renato Collas du Bignon  
**A Rochefort in Francia, ricordo del B. Carlo Renato Collas du Bignon, presbitero della Società di S. Sulpicio e martire, che, rettore del Seminario minore, mentre infuriava la Rivoluzione Francese, fu rinchiuso, perché cristiano e sacerdote, in una nave-prigione, dove trovò la morte tra mille sofferenze.

**S. Pietro Dong  
**Nella città di Au Thi, nel Tonchino, ricordo di S. Pietro Dong, martire, che, padre di famiglia, preferì sopportare spaventose torture piuttosto che oltraggiare e calpestare la croce del Redentore, e, per aver fatto incidere sulla sua fronte le parole “vera religione” al posto di quelle “falsa religione”, fu infine decapitato sotto l’imperatore Tu-Duc.

**4 Giugno.**

**S. Quirino vescovo  
**A Savaria in Ungheria, passione di S. Quirino, vescovo di Siscia nell’Illiria, martire, che sotto l’imperatore Galerio, a motivo della sua fede in Cristo, venne gettato nel fiume con un macigno legato al collo.

**BB. Antonio Zawistowski e Stanislao Starowieyski  
**Presso Monaco di Baviera in Germania, ricordo dei BB. Antonio Zawistowski, presbitero, e Stanislao Starowieyski, martiri, che, durante la guerra, abbandonarono la vita terrena nel campo di prigionia di Dachau, uccisi dopo atroci tormenti per la loro fede cristiana.

**5 Giugno.**

**S. Bonifacio  
**Memoria di S. Bonifacio, vescovo e martire. Monaco di nome Winfridus, dopo essere giunto a Roma dall’Inghilterra venne ordinato vescovo da S. Gregorio II. Assunto quindi il nome di Bonifacio, e mandato in Germania per portare la fede di Cristo a quelle genti, guadagnò moltissime persone alla vera religione, reggendo la sede episcopale di Magonza; portò infine a compimento il suo martirio in Frisia, trucidato con la spada dai pagani.

**SS. Marciano, Nicandro, Apollonio e compagni  
**In Egitto, ricordo dei SS. Marciano, Nicandro, Apollonio e compagni, martiri, che, come si narra, a causa della loro fede cristiana, dopo aver patito molte torture, furono legati ad un muro ed esposti così al feroce sole canicolare, e lentamente fatti morire di fame e di sete.  

**S. Doroteo  
**A Tiro, in Fenicia, ricordo di S. Doroteo, vescovo, che, non appena divenuto presbitero, dovette subire innumerevoli sofferenze sotto Diocleziano, ed infine, sopravvissuto fino al tempo dell’imperatore Giuliano, poté coronare in Tracia col martirio la sua veneranda vecchiaia, a centosette anni compiuti.

**SS. Eobano, Adelario e nove compagni  
**In Frisia, ricordo dei SS. Eobano, vescovo, Adelario e nove compagni servitori di Dio, martiri, che conseguirono la palma gloriosa del martirio assieme a S. Bonifacio.

**B. Sancio  
**A Cordoba in Spagna, ricordo del B. Sancio, martire, che, adolescente, arrestato e portato al cospetto del re, durante la persecuzione dei Mori, affrontò indomito il martirio per la fede di Cristo.

**S. Luca Vu Ba Loan  
**Ad Hanoi, in VietNam, ricordo di S. Luca Vu Ba Loan, presbitero e martire, decapitato per Cristo sotto l’imperatore Mihn Mang. 

**SS. Domenico Toai e Domenico Huyen  
**Nella città di Tang Gia, nel VietNam, ricordo dei SS. Domenico Toai e Domenico Huyen, martiri, che, padri di famiglia e pescatori, sotto l’imperatore Tu-Duc, per quanto sottoposti ad ogni genere di tortura durante la lunga detenzione, non cessarono di esortare con il massimo ardore i compagni di prigionia affinché conservassero la loro fede, e consumarono infine il martirio glorioso venendo bruciati vivi.

**6 Giugno.**

**SS. Artemio e Paolina  
**Sulla Via Aurelia, al secondo miglio da Roma, ricordo dei SS. Artemio e Paolina, martiri. 

**B. Bertrando  
**A Udine, ricordo del B. Bertrando, vescovo di Aquileia e martire, provvide a istruire e formare il clero, sfamò e soccorse i poveri, difese strenuamente la libertà della sua Chiesa e perì infine novantenne colpito a morte da empi sicari. 

**B. Guglielmo Greenwood  
**A Londra in Inghilterra, ricordo del B. Guglielmo Greenwood, martire, membro della Certosa di questa città, che, per aver conservato tenacemente la fedeltà alla Chiesa durante il regno di Enrico VIII, portò a compimento il proprio martirio in carcere, morendo di fame, di stenti e di malattia.

**SS. Pietro Dung, Pietro Thuan e Vincenzo Duong  
**A Luong My, in VietNam, ricordo dei SS. Pietro Dung e Pietro Thuan, pescatori, e Vincenzo Duong, contadino, che, per essersi ripetutamente rifiutati di calpestare la croce, furono condannati al rogo sotto l’imperatore Tu-Duc.

**B. Innocenzo Guz  
**A Sachsenhausen in Germania, ricordo del B. Innocenzo Guz, presbitero dell’Ordine dei Frati Minori Conventuali e martire, che, nato in Polonia, e da lì deportato in Germania durante l’occupazione militare ad opera dei seguaci di un’ideologia nemica degli uomini e della religione, fu trucidato dalle sentinelle del campo di prigionia per la sua fede in Cristo.

**7 Giugno.**

A Cordoba in Spagna, ricordo dei SS. martiri Pietro, presbitero, Wallabonso, diacono, Sabiniano, Wistremundo, Abenzo e Geremia, monaci, che furono sgozzati per la loro fede in Cristo durante la persecuzione dei Mori.

**8 Giugno.**

**B. Giovanni Davy  
**A Londra in Inghilterra, ricordo del B. Giovanni Davy, diacono della Certosa di questa città, martire, che sotto il re Enrico VIII, a motivo della sua indomita fedeltà alla Chiesa e al Pontefice Romano, dopo essere stato a lungo e duramente torturato, perì in carcere di fame e di stenti.

**B. Giacomo Berthieu  
**Ad Ambiatibe in Madagascar, ricordo del B. Giacomo Berthieu, presbitero della Società di Gesù e martire, che in pace ed in guerra si dedicò coraggiosamente solo all’annuncio di Cristo, ed espulso tre volte dalla missione, minacciato e percosso, dopo essere stato più volte ed inutilmente invitato ad abiurare, fu infine ucciso in odio alla sua fede cristiana

**9 Giugno.**

**SS. Primo e Feliciano  
**Sulla Via Nomentana, al quindicesimo miglio da Roma, ricordo dei SS. Primo e Feliciano, martiri.

**S. Diomede  
**A Nicea in Bitinia, ricordo di S. Diomede, martire.

**S. Vincenzo di Aquitania  
**Ad Agin in Aquitania, in Francia, ricordo di S. Vincenzo, martire, che si dice abbia consumato il suo martirio per Cristo durante una celebrazione pagana in onore del sole.

**B. Roberto Salt  
**A Londra in Inghilterra, ricordo del B. Roberto Salt, martire, monaco della locale Certosa, che, per essersi mantenuto fedele alla Chiesa contro il re Enrico VIII, fu incarcerato e lasciato morire di fame.

**B. Giuseppe Imbert  
**Presso la costa di Rochefort, in Francia, ricordo del B. Giuseppe Imbert, presbitero e martire, della Società di Gesù, che, al tempo della Rivoluzione Francese, nominato vicario apostolico di Moulins da papa Pio VI, fu gettato in ceppi ,in odio alla sua fede cristiana, sulla nave-prigione dove consumò infine il suo martirio perendo di stenti e malattia. 

**10 Giugno.**

**BB. Tommaso Green e Gualtiero Pierson  
**A Londra in Inghilterra, ricordo dei BB. martiri Tommaso Green, presbitero, e Gualtiero Pierson, monaco della locale Certosa, che, per essersi rifiutati di riconoscere al re Enrico VIII quella suprema potestà in ambito spirituale che egli rivendicava contro il Romano Pontefice, furono per questo imprigionati e detenuti in deplorevoli condizioni, a motivo delle quali, colpiti da malattia, consumarono infine il loro glorioso martirio.

**12 Giugno.**

**S. Basilide  
**A Lorium sulla Via Aurelia, al dodicesimo miglio da Roma, ricordo di S. Basilide, martire. 

**S. Eskil  
**In Svezia, ricordo di S. Eskil, vescovo e martire, che, inglese di nascita, ordinato vescovo dal suo maestro S. Sigfrido, si dedicò indefesso ad annunciare Cristo alle popolazioni pagane nella regione del Södermanland, dove subì infine il martirio per Cristo.

**13 Giugno.**

**S. Felicola  
**Sulla Via Ardeatina, al settimo miglio dalla città di Roma, ricordo di S. Felicola, martire.

**S. Ragneberto  
**Presso Lione, in Francia, ricordo di S. Ragneberto, martire, che, nobile per nascita e per costumi, fu per la sua virtù cristiana tanto odiato dal maestro di palazzo, Ebroino, da essere per questo imprigionato e quindi assassinato. 

**S. Aventino  
**Nella valle di Arbusto, nella regione dei Pirenei, ricordo di S. Aventino, eremita e martire, che si narra essere stato ucciso dai Mori.

**S. Fandila  
**A Cordoba in Spagna, ricordo di S. Fandila, presbitero e monaco, che fu decapitato per la fede in Cristo durante la persecuzione dei Mori.

**SS. Agostino Phan Viet Huy e Nicolao Bui Viet The  
**Presso Hueum nell’Annam, in Viet-Nam, ricordo dei SS. Agostino Phan Viet Huy e Nicolao Bui Viet The, martiri, che, poiché dapprima avevano acconsentito, spinti dal timore, a calpestare la croce, ed essendo desiderosi di scontare la pena del loro peccato, chiesero subito all’imperatore Minh Mang di essere nuovamente sottoposti a giudizio come cristiani, raggiungendo così ben presto il premio eterno. 

**B. Anna Maria Biernacka  
**A Naumowicze in Polonia, ricordo della B. Anna Maria Biernacka, madre di famiglia e martire, che, durante la guerra e l’occupazione militare, si consegnò ai soldati al posto della nuora in stato di gravidanza, conseguendo la palma gloriosa del martirio.

**14 Giugno.**

**S. Proto  
**Ad Aquileia, in Friuli, ricordo di S. Proto, martire.

**SS. Valerio e Rufino  
**A Soissons, in Francia, ricordo dei SS. Valerio e Rufino, martiri. 

**SS. Anastasio, Felice e Degna  
**A Cordoba in Spagna, ricordo dei SS. martiri Anastasio, presbitero, felice, monaco, e Degna, vergine, che furono uccisi il medesimo giorno. Anastasio, confessata la propria fede cristiana dinanzi ai capi dei Mori, venne subito decapitato; con lui fu ucciso anche Felice, di stirpe africana, che nelle Asturie aveva abbracciato la fede cattolica e la vita monastica; per ultima venne decapitata la giovanissima Degna, che aveva rimproverato con ardore il giudice per l’uccisione dei suoi due compagni di fede e di martirio.

**15 Giugno.**

**S. Esichio  
**A Dorostoro in Mesia, ricordo di S. Esichio, che, soldato, arrestato assieme al B. Giulio, dopo di lui, sotto il governatore Massimo, coronò il suo martirio.

**S. Vito  
**In Lucania, ricordo di S. Vito, martire. 

**S. Benilde  
**A Cordoba in Spagna, ricordo di S. Benilde, martire, che morì in età matura durante la persecuzione dei Mori.

**S. Ilariano  
**A Espalion in Francia, ricordo di S. Ilariano, martire.

**B. Tommaso Scryven  
**A Londra in Inghilterra, ricordo del B. Tommaso Scryven, martire, monaco della Certosa locale, che sotto Enrico VIII conservò intatta la sua fede e la fedeltà alla Chiesa, e per questo venne incarcerato e lasciato morire di fame, ricevendo così la corona del martirio.

**BB. Pietro Snow e Rodolfo Grimston  
**A York in Inghilterra, ricordo dei BB. Pietro Snow, presbitero, e Rodolfo Grimston, che, condannati a morte sotto Elisabetta I, uno perché sacerdote, l’altro per avere tentato di sottrarlo alla cattura, portarono così a compimento il loro martirio. 

**S. Barbara Cui Lianzhi  
**Nel villaggio di Qiangshenzhuang, presso Liushuitao, nella provincia cinese dello Hebei, ricordo di S. Barbara Cui Lianzhi, martire, che, essendole già stato ucciso il figlio, ed avendo tentato di salvarsi con una fuga notturna, venne quindi catturata dai nemici del cristianesimo, orribilmente torturata ed infine uccisa.

**16 Giugno.**

**SS. Quirico e Giulitta  
**In Asia minore, ricordo dei SS. Quirico e Giulitta, martiri.

**SS. Ferreolo e Ferruccio  
**A Besançon, in Francia, ricordo dei SS. Ferreolo e Ferruccio, martiri. 

**SS. Aureo, Giustina e compagni  
**A Magonza in Germania, ricordo dei SS. Aureo, vescovo, Giustina, sua sorella, e compagni, martiri, che, come si narra, furono trucidati dagli Unni mentre celebravano l’Eucaristia. 

**B. Tommaso Reding  
**A Londra in Inghilterra, ricordo del B. Tommaso Reding, martire, monaco della locale Certosa, che, sotto Enrico VIII, difese con fermezza l’unità della Chiesa, e per questo venne gettato in prigione, dove portò a compimento il proprio martirio per Cristo.

**B. Antonio Costanzo Auriel  
**Al largo del porto di Rochefort, in Francia, ricordo del B. Antonio Costanzo Auriel, presbitero e martire, che, vicario parrocchiale, al tempo della Rivoluzione Francese, rinchiuso perché sacerdote in una terribile nave-prigione, vi perì colpito da malattia mentre aiutava e confortava i compagni di prigionia. 

**SS. Domenico Nguyen e compagni  
**A Lang Coc, nel VietNam, ricordo dei SS. martiri Domenico Nguyen, medico, Domenico Nhi, Domenico Mao, Vincenzo e Andrea Tuong, contadini, che insieme, perché cristiani, vennero arrestati e sottoposti a numerose torture durante la prigionia, ed infine decapitati, sotto l’imperatore Tu-Duc.

**17 Giugno.** 

**SS. Blasto e Diogene  
**A Roma, sulla Via Salaria Antica, ricordo dei SS. Blasto e Diogene, martiri. 

**SS. Isauro, Innocenzo, Felice, Ermia, Pellegrino e Basilio  
**A Apollonia in Macedonia, ricordo dei SS. Isauro, Innocenzo, Felice, Ermia, Pellegrino e Basilio, martiri. 

**SS. Nicandro e Marciano  
**A Dorostoro in Mesia, ricordo dei SS. Nicandro e Marciano, che, soldati, furono condannati a morte dal governatore Massimo durante la persecuzione di Diocleziano, per essersi fermamente rifiutati di sacrificare agli dei pagani.

**S. Antidio vescovo  
**A Besançon, in Francia, ricordo di S. Antidio, vescovo e martire, che, come si tramanda, fu condannato a morte da Croco, re dei Vandali. 

**B. Filippo Papon  
**Su una nave ancorata al largo di Rochefort, in Francia, ricordo del B. Filippo Papon, presbitero e martire, parroco di Autun, che, durante la Rivoluzione Francese, imprigionato a motivo del suo sacerdozio in un carcere squallido e insalubre, morì dopo aver confortato e confessato un compagno di prigionia in fin di vita.

**S. Pietro Da  
**A Qua Linh, nel Tonchino, ricordo di Pietro Da, martire, che, falegname e sacrestano, sottoposto a spaventose torture rimase comunque fermo nella sua professione di fede, ed infine, gettato tra le fiamme, portò a compimento il suo martirio sotto l’imperatore Tu-Duc.

**18 Giugno.**

**SS. Marco e Marcellino  
**A Roma sulla Via Ardeatina, nel cimitero di Balbina, ricordo dei SS. Marco e Marcellino, martiri, affratellati dalla medesima passione durante la persecuzione dell’imperatore Diocleziano. 

**S. Leonzio  
**A Tripoli in Fenicia, ricordo di S. Leonzio, legionario, che, dopo essere stato sottoposto in carcere ad atroci supplizi, portò infine a compimento il suo martirio. 

**SS. Ciriaco e Paola  
**In Africa, ricordo dei SS. Ciriaco e Paola, martiri.

**19 Giugno.**

**SS. Gervasio e Protasio  
**A Milano, in Lombardia, ricordo dei SS. Gervasio e Protasio, martiri, le cui spoglie furono recuperate da S. Ambrogio, e trasferite solennemente in questa data nella nuova Basilica milanese da lui stesso edificata. 

**S. Lamberto  
**A Saragozza in Spagna, ricordo di S. Lamberto, martire. 

**BB. Sebastiano Newdigate, Humphrey Middlemore e Guglielmo Exmew  
**A Londra in Inghilterra, presbiteri della locale Certosa, che, sotto Enrico VIII, incarcerati poiché si erano mantenuti fedeli alla Chiesa di Cristo, tenuti legati per diciassette giornate al palo di tortura, portarono a compimento il loro martirio a Tyburn, venendo infine impiccati.

![](https://www.vatican.va/roman_curia/pontifical_academies/cult-martyrum/martiri/images009/009.ht4.jpg)

**B. Tommaso Woodhouse  
**A Londra in Inghilterra, ricordo del B. Tommaso Woodhouse, presbitero della Società di Gesù e martire, che, ordinato sacerdote sotto la regina cattolica Maria, arrestato durante la persecuzione di Elisabetta I e detenuto per più di dodici anni, si dedicò con zelo indefesso a riconciliare i compagni di prigionia con la Chiesa Cattolica; coronò infine il suo martirio sul patibolo di Tyburn.                      

**SS. Remigio Isoré e Modesto Andlauer  
**Nel villaggio di Wuyi, presso la città di Chenchen nella provincia cinese dello Hubei, ricordo dei SS. Remigio Isoré e Modesto Andlauer, presbiteri della Società di Gesù e martiri, che furono uccisi mentre pregavano dinanzi all’altare, durante la persecuzione scatenata dai seguaci della società segreta dei “Boxer”.

**20 Giugno.**

**S. Metodio di Olimpia  
**Ricordo di S. Metodio, vescovo di Olimpia e martire, autore di ricche raccolte di sermoni e discorsi, che fu coronato dal martirio durante la persecuzione di Diocleziano.

**B. Dermit O’Hurley  
**A Dublino in Irlanda, passione del B. Dermit O’Hurley, vescovo e martire, che, giurista laico, ordinato vescovo di Cassil per volontà di papa Gregorio XIII, arrestato sotto Elisabetta I, interrogato e torturato per molti mesi, rigettò con fermezza le false accuse, ed infine dinanzi al patibolo, a Hoggen Green, si dichiarò fiero di morire per la fede cattolica e per la responsabilità che come vescovo portava su di sé. 

**B. Margherita Ball  
**A Dublino in Irlanda, ricordo della B. Margherita Ball, martire, che, rimasta vedova, fu arrestata su indicazione del suo stesso figlio, e benché settantenne, per aver ricoverato in casa propria sacerdoti clandestini, coronando il proprio martirio in carcere, dopo aver patito ogni sorta di tormento e sofferenza.

**BB. Francesco Pacheco e compagni  
**A Nagasaki in Giappone, ricordo dei BB. martiri Francesco Pacheco, presbitero, e otto compagni, della Società di Gesù, che furono bruciati vivi in odio alla fede cristiana.

**BB. Tommaso Whitbread e compagni  
**A Londra in Inghilterra, ricordo dei BB. martiri Tommaso Whitbread e dei suoi compagni Guglielmo Harcourt, Giovanni Fenwich, Giovanni Gavan e Antonio Turner, presbiteri della Società di Gesù, che, accusati falsamente di aver cospirato per uccidere il re Carlo II, a Tyburn subirono quindi il martirio per il regno dei cieli.

**21 Giugno.**

**S. Giovanni Rigby  
**A Londra in Inghilterra, ricordo di S. Giovanni Rigby, martire, che sotto Elisabetta I, per essersi riconciliato con la Chiesa Cattolica, venne arrestato e condannato a morte: impiccato a Southwark, fu quindi sventrato mentre ancora agonizzava. 

**B. Giacomo Morelle Dupas  
**Sulla nave-prigione ancorata al largo di Rochefort, in Francia, ricordo del B. Giacomo Morelle Dupas, presbitero e martire, che, imprigionato durante la Rivoluzione Francese per aver esercitato il suo ministero di pastore d’anime, inflessibile con se stesso e dolce e caritatevole con gli altri, perì consumato dagli stenti. 

**S. Giuseppe Isabel Flores  
**Nel villaggio di Zapotlanejo, in Messico, ricordo di S. Giuseppe Isabel Flores, presbitero e martire durante la grande persecuzione.

**22 Giugno.**

**SS. Giovanni Fisher e Tommaso More  
**Memoria dei SS. Giovanni Fisher, vescovo, e Tommaso More, martiri, che furono incarcerati nella Torre di Londra, in Inghilterra, per aver difeso il primato del Romano Pontefice nella disputa sul matrimonio del re Enrico VIII, ed aver quindi contrastato i voleri di quest’ultimo. Giovanni Fisher, vescovo di Rochester, uomo notissimo per la straordinaria cultura ed l’esemplare condotta di vita, fu decapitato in questo giorno per ordine dello stesso re dinanzi al carcere; Tommaso More invece, padre di famiglia e uomo onestissimo, capace uomo di stato, raggiunse il sei di luglio nel martirio il suo venerabile predecessore, a motivo della sua fedeltà ininterrotta alla Chiesa Cattolica. 

**S. Flavio Clemente  
**A Roma ricordo di S. Flavio Clemente, martire, che, fu ucciso dall’imperatore Domiziano, per cui aveva retto il consolato, perché accusato di essere “negatore degli dei”, in realtà per la sua fede cristiana.

**S. Albano  
**A Saint Albans, in Inghilterra, ricordo di S. Albano, martire, che, come si narra, non ancora battezzato, si consegnò sotto mentite spoglie ai persecutori al posto del sacerdote che aveva accolto in casa e dal quale era stato formato ai precetti della fede cristiana; e per questo motivo fu decapitato dopo diversi terribili supplizi. 

**SS. Giulio e Aaron  
**Nel Pays de Leon, in Bretagna, ricordo dei SS. Giulio e Aaron, martiri, che patirono dopo S. Albano durante la persecuzione di Diocleziano; in quei giorni infatti furono numerosi i cristiani che, dopo aver subito svariate sofferenze e patimenti, terminata e vinta la buona battaglia, pervennero alla gioia della città celeste.

**S. Eusebio  
**A Doliche in Siria, ricordo di S. Eusebio, vescovo di Samosata, che, al tempo dell’imperatore ariano Costanzo, visitava in incognito, vestito da militare, le chiese di Dio, per confermarle nella fede cattolica; poi, sotto l’imperatore Valente, fu esiliato in Tracia, ma ritornata in seguito la pace per la Chiesa fu richiamato dall’esilio sotto l’imperatore Teodosio; finche portò a compimento il suo martirio, mentre visitava di nuovo le chiese, colpito al capo mortalmente da una tegola scagliatagli addosso da una donna ariana. 

**B. Maria Lhuillier  
**A Laval in Francia, ricordo della B. Maria Lhuillier, vergine e martire, che, accolta fra le Sorelle Ospedaliere della Misericordia, perì durante la Rivoluzione Francese, ghigliottinata per essere rimasta strenuamente fedele alla Chiesa e ai suoi voti religiosi.

**23 Giugno.**

**SS. martiri di Nicomedia  
**Ricordo dei numerosi SS. martiri di Nicomedia, che, al tempo dell’imperatore Diocleziano, rifugiatisi sui monti e nelle caverne per cercare di sfuggire alla persecuzione, affrontarono poi il martirio per Cristo con animo sereno. 

**S. Bilio  
**A Vannes, in Bretagna, ricordo di S. Bilio, vescovo e martire, che, come si narra, fu ucciso dagli invasori Normanni che stavano devastando la città di cui era pastore.

**S. Tommaso Garnet  
**A Londra in Inghilterra, ricordo di S. Tommaso Garnet, presbitero della Società di Gesù e martire, che, ordinato sacerdote all’estero e ritornato poi in patria, fu incarcerato due volte prima di patire il martirio a Tyburn, sotto re Giacomo I.

**24 Giugno.**

**SS. Giovanni e Festo  
**A Roma sulla via Salaria Antica, ricordo dei SS. Giovanni e Festo, martiri. 

**SS. Agoardo e Agliberto e compagni  
**Nei pressi di Parigi, passione dei SS. martiri Agoardo, Agliberto e di molti altri loro compagni di fede in Cristo. 

**S. Rumoldo  
**A Mechlin, in Belgio, ricordo di S. Rumoldo, che visse da eremita e morì da martire. 

**S. Gohard vescovo e compagni  
**A Nantes, in Bretagna, ricordo di S. Gohard, vescovo e martire, che, mentre celebrava l’Eucaristia col popolo radunato nella chiesa cattedrale, proprio al momento del “Sursum Corda”, cadde vittima, assieme a molti fedeli, dei dardi scagliati dagli empi Normanni che avevano invaso la città. 

**S. Giuseppe Yuan Zaide  
**Nella regione del Sichuan, in Cina, ricordo di S. Giuseppe Yuan Zaide, presbitero e martire, strangolato in odio alla sua fede cristiana.

**25 Giugno.**

**S. Eurosia  
**A Jaca in Aragona, in Spagna, ricordo di S. Eurosia, vergine e martire. 

**S. Salomone  
**In Bretagna, ricordo di S. Salomone, martire, che per tutto il tempo in cui fu anche re, istituì sedi episcopali, ampliò monasteri e conservò la giustizia; abbandonato il regno, fu aggredito e ucciso dai nemici della fede mentre si trovava in chiesa. 

**SS. Domenico Henares e Francesco Do Minh Chieu  
**A Nam Dinh, nel Tonchino, ricordo dei SS. Domenico Henares, vescovo dell’Ordine dei Frati Predicatori, e Francesco Do Minh Chieu, martiri, dei quali il primo propalò per quarantanove anni la fede cristiana, ed il secondo, catechista, collaborò con lui con grande zelo; ambedue furono decapitati per Cristo sotto l’imperatore Minh Mang.

**26 Giugno.**

**S. Vigilio  
**A Trento, ricordo di S. Vigilio, vescovo, che, ricevute da S. Ambrogio di Milano le insegne dell’istituzione assieme ai paterni suggerimenti pastorali, si adoperò per rinsaldare l’opera evangelizzatrice tra le sue genti ed estirpare i residui dei culti idolatri; colpito a morte proprio da empi seguaci di tali superstizioni, portò a compimento così in nome di Cristo il suo martirio. 

**S. Salvio  
**A Valence in Francia, ricordo di S. Salvio, vescovo, e del suo discepolo, che, provenienti dalla regione dell’Arvernia, furono martirizzati in questo luogo dal tiranno Winegardo. 

**S. Pelagio  
**A Cordoba in Spagna, ricordo di S. Pelagio, martire, che, a soli tredici anni di età, per aver conservato integre la fede cattolica e la purezza contro gli assalti subdoli del re dei Mori ‘Abd ar-Rahman III, fu fatto a pezzi per ordine di quest’ultimo, portando così a compimento il suo glorioso martirio.

**B. Raimondo Petiniaud de Jourgnac  
**Dinanzi a Rochefort, in Francia, ricordo del B. Raimondo Petiniaud de Jourgnac, presbitero e martire, che, arcidiacono di Limoges, al tempo della Rivoluzione Francese fu imprigionato perché sacerdote e detenuto in condizioni disumane e terribili, che causarono presto il compimento del suo martirio per Cristo.

**BB. Maddalena Fontaine e compagne  
**A Cambrai in Francia, ricordo delle BB. Maddalena Fontaine, Francesca Lanel, Teresa Fantou e Giovanna Gerard, vergini e martiri, che, Figlie della Carità, al tempo della Rivoluzione Francese furono condannate a morte in odio alla religione cristiana, e condotte per sfregio al patibolo incoronate con un rosario. 

**S. Giuseppe Ma Taishun  
**Nel villaggio di Qiangshenzhuang, presso Liushuitao, nella provincia cinese dello Hebei, ricordo di S. Giuseppe Ma Taishun, martire, che, medico e catechista, sebbene gli altri componenti della sua famiglia avessero abiurato la fede cristiana durante la feroce persecuzione perpetrata dai “Boxer”, volle comunque testimoniare Cristo col suo stesso sangue.

**S. Giuseppe Maria Robles  
**A Jalisco nel Messico, ricordo di S. Giuseppe Maria Robles, presbitero e martire, che fu impiccato a un albero per la sua fede durante la persecuzione messicana contro la Chiesa Cattolica. 

**BB. Nicolao Konrad e Vladimiro Pryjma  
**Nel bosco di Birok, in località Stradch presso Leopoli in Ucraina, ricordo dei BB. Nicolao Konrad, presbitero, e Vladimiro Pryjma, che, al tempo del regime avverso a Dio, testimoniarono con la loro morte impavida la speranza della resurrezione di Cristo. 

**B. Andrea Iscak  
**Nel villaggio di Sykhiv, sempre presso Leopoli, ricordo del B. Andrea Iscak, presbitero e martire, che fu ucciso per la fede di Cristo in quegli stessi anni terribili.

**27 Giugno.**

**S. Gudene  
**A Cartagine, ricordo di Santa Gudene, martire, che, per ordine del proconsole Rufino, fu dapprima torturata per ben quattro volte, quindi gettata a languire ferita in carcere, ed infine decapitata. 

**S. Zoilo  
**A Cordoba in Spagna, ricordo di S. Zoilo, martire.

**S. Arialdo  
**A Milano in Lombardia, ricordo di S. Arialdo,diacono e martire, che diede battaglia ai costumi scellerati dei sacerdoti simoniaci e depravati, e che per questo suo zelo per il decoro della casa di Dio venne ucciso tra atroci sofferenze da due religiosi corrotti.

**S. Tommaso Toan  
**A Nam Dinh, nel Tonchino, ricordo di S. Tommaso Toan, che, catechista e responsabile della missione di Trung Linh, per la sua fede cristiana fu torturato e gettato in carcere, dove morì di fame e di sete, sotto l’imperatore Minh Mang.

**28 Giugno.**

**S. Ireneo di Lione  
**Memoria di S. Ireneo, vescovo e martire, che, come scrive S. Gerolamo, fu da fanciullo discepolo di S. Policarpo di Smirne e custodì fedelmente la memoria dei tempi apostolici; giunto a Lione già sacerdote, succedette quindi come vescovo a S. Potino, prima di conseguire anch’egli la corona gloriosa del martirio. Testimoniò la tradizione apostolica e compose il celebre scritto “Adversus Haereses” per difendere la fede cattolica dagli assalti degli eretici gnostici. 

**SS. martiri di Alessandria d’Egitto  
**Ad Alessandria d’Egitto, ricordo dei SS. martiri Plutarco, Sereno, il catecumeno Eraclide, il neofita Erone e un altro Sereno, la catecumena Eraide, Potamicena e sua madre Marcella, tutti illustri discepoli di Origene, che, sotto Settimio Severo, testimoniarono Cristo venendo uccisi di spada oppure bruciati vivi; tra questi si distinse soprattutto la vergine Potamicena, che dopo aver superato innumerevoli assalti alla sua purezza, patì per la sua fede svariate torture, prima di essere bruciata assieme a sua madre. 

**S. Argimiro  
**A Cordoba in Spagna, ricordo di S. Argimiro, martire, che, monaco, durante la persecuzione dei Mori, Maometto II regnante, essendogli stato ordinato da un giudice di rinnegare Cristo, ed avendo egli invece perseverato nella confessione della sua fede cristiana, fu per questo torturato ed ucciso. 

**S. Giovanni Southworth  
**A Londra in Inghilterra, ricordo di S. Giovanni Southworth, presbitero e martire, che, avendo esercitato il sacerdozio in terra inglese, fu più volte incarcerato e mandato in esilio; infine, condannato a morte sotto il regime di Oliver Cromwell, salì sul patibolo a Tyburn lieto di imitare la passione di Cristo. 

**SS. martiri di Wanglajia  
**Nel villaggio di Wanglajia nello Hebei, in Cina, ricordo delle SS. martiri Lucia Wang Cheng, Maria Fan Kun, Maria Qi , Maria Fan Kun, Maria Qi Yu e Maria Zheng Xu, che, fanciulle cresciute all’orfanotrofio, durante la persecuzione contro i cristiani dei “boxer”, morirono per Cristo tenendosi per mano, liete come se stessero recandosi alle loro nozze. 

**S. Maria Du Zhauzhi  
**A Jieshuiwang, presso la città di Shenxian in Cina, ricordo di S. Maria Du Zhauzhi, martire, che, madre di un sacerdote, mostrò la sua fede porgendo con animo sereno il capo alla scure dei persecutori. 

**BB. Severiano Baranyk e Gioacchino Senkivskyj  
**A Drohobych in Ucraina, ricordo dei BB. Severiano Baranyk e Gioacchino Senkivskyj, presbiteri dell’Ordine di S. Giosafat e martiri, che durante la persecuzione contro la fede furono resi partecipi col loro martirio della vittoria di Cristo.

**29 Giugno.**

**SS. Apostoli Pietro e Paolo  
**Solennità dei SS. Apostoli Pietro e Paolo. Simone, figlio di Giona e fratello di Andrea, primo tra i discepoli confessò che Gesù è il Cristo, il Figlio del Dio vivente, da cui fu battezzato Pietro. Paolo invece, l’Apostolo delle genti, predicò cristo crocifisso ai giudei ed ai greci. Pieni di fede e di amore annunziarono entrambi a Roma il Vangelo di Gesù Cristo e vi morirono martiri sotto l’imperatore Nerone: il primo, come racconta la tradizione, appeso alla croce a testa in giù e sepolto in Vaticano lungo la via Trionfale, l’altro decapitato con la spada e sepolto sulla Via Ostiense; di entrambi tutto il mondo celebra in questo giorno il trionfo, con eguale onore e venerazione. 

**SS. Paolo Wu Juan, Giovan Battista Wu Mantang, Paolo Wu Wanshu  
**A Xiaoluyi presso Shenxian, nella provincia cinese dello Hebei, ricordo dei SS. Paolo Wu Juan, suo figlio Giovan Battista Wu Mantang, e suo nipote Paolo Wu Wanshu, che essendosi confessati cristiani meritarono la corona del martirio durante la persecuzione dei “boxer”. 

**SS. Maria Du Tianshi e Maddalena Du Fengju  
**A Dujiadun, sempre presso Shenxian, in Cina, ricordo delle SS. Maria Du Tianshi e sua figlia Maddalena Du Fengju, martiri, che, scovate nel campo dove si erano nascoste, furono uccise perché cristiane durante la stessa persecuzione, una delle due venendo seppellita ancora agonizzante.

**30 Giugno.**

**SS. Protomartiri romani  
**Memoria dei SS. Protomartiri di S. Romana Chiesa, che, accusati dell’incendio della città di Roma, furono uccisi per ordine dell’imperatore Nerone in modi diversi e crudeli: alcuni furono esposti perché fossero divorati dalle belve e dai cani, altri crocifissi e quindi dati alle fiamme, affinché, venuto meno il giorno, servissero da illuminazione notturna. Erano costoro discepoli degli Apostoli e primizie dei martiri, che la Chiesa Romana inviò al Signore. 

**S. Basilide  
**Ad Alessandria d’Egitto, ricordo di S. Basilide, che, sotto Settimio Severo, per aver difeso dalle insidie dei lascivi la S. vergine Potamicena, che conduceva al martirio, ricevette il premio della sua pietà; infatti anch’egli, dopo aver rivolto le sue preghiere a Cristo ed aver così superato lo strazio della prova, divenne un martire glorioso. 

**B. Filippo Powell  
**A Londra in Inghilterra, ricordo del B. Filippo Powell, presbitero dell’Ordine di S. Benedetto e martire, che fu arrestato su una nave mentre cercava di entrare, sacerdote cattolico, in Inghilterra, e fu per questo condotto al patibolo ed impiccato a Tyburn, sotto re Carlo I. 

**S. Vincenzo Do Yen  
**Nella città di Hai Duong, nel Tonchino, ricordo di S. Vincenzo Do Yen, presbitero dell’Ordine dei Frati Predicatori e martire, che fu decapitato sotto l’imperatore Minh Mang in odio alla fede cristiana. 

**SS. Raimondo Li Quanzhen e Pietro Li Quanhui  
**A Chendun presso Jiaohe, nella provincia cinese dello Hebei, ricordo dei SS. Raimondo Li Quanzhen e Pietro Li Quanhui, martiri, che, fratelli, durante la persecuzione scatenata dai seguaci della società dei “boxer”, diedero un’insigne testimonianza per Cristo: l’uno, condotto in un tempio dedicato agli dei del luogo, non volle adorarli, venendo quindi ucciso a calci e pugni; l’altro invece venne ucciso con minore violenza e crudeltà. 

**B. Zenone Kovalyk  
**A Leopoli in Ucraina, ricordo del B. Zenone Kovalyk, presbitero della Congregazione del Santissimo Redentore e martire, che in un giorno di questo mese, durante il dominio del regime ostile a Dio, meritò di ricevere la gloriosa palma del martirio. 

**B. Basilio Velyckovskyj  
**A Winnipeg, nella provincia del Manitoba in Canada, ricordo del B. Basilio Velyckovskyj, vescovo della Chiesa greco-cattolica dell’Ucraina e martire, che per avere esercitato clandestinamente il suo ministero tra i fedeli cattolici di rito bizantino venne duramente tormentato e perseguitato dai nemici della fede, fin quando costretto all’esilio fu associato al sacrificio di Cristo, portando a termine il suo martirio.

---

[![](https://www.vatican.va/roman_curia/pontifical_academies/cult-martyrum/martiri/images/top.jpg)](#top)torna in alto. 

---

**LUGLIO**

**1 Luglio**.

**S. Nicasio**  
A Ptolemais, in Palestina, ricordo di S. Nicasio, cavaliere dell'Ordine di S. Giovanni Gerosolimitano e martire, catturato e decapitato dai Saraceni mentre proteggeva la Terra Santa.

**BB. Giorgio Beesley e Montford Scott**  
A Londra, in Inghilterra, ricordo dei BB. Giorgio Beesley e Montford Scott, presbiteri e martiri, che, condannati a morte sotto Elisabetta I per il loro sacerdozio cattolico, conseguirono tra aspri tormenti la palma del martirio.

**B. Tommaso Maxfield  
**A Londra, in Inghilterra, ricordo del B. Tommaso Maxfield, presbitero e martire, che, sotto re Giacomo I, condannato a morte per essere entrato, da sacerdote cattolico, in Inghilterra, patì il martirio a Tyburn, su un patibolo coronato di fiori in virtù della straordinaria pietà dimostrata nei suoi confronti dai fedeli presenti.

**S. Oliviero Plunkett  
**A Londra, in Inghilterra, ricordo di S. Oliviero Plunkett, vescovo di Armagh e martire, che, accusato falsamente di cospirazione e tradimento e condannato a morte, testimoniò con straordinaria fermezza fino all'ultimo la fede cattolica, perdonando i suoi persecutori al cospetto della grande folla che assistette al suo martirio.

**BB. Giovan Battista Duverneuil e Pietro Aredio Labrouhe de Laborderie  
**Su una nave-prigione ancorata al largo di Rochefort, in Francia, ricordo dei BB. Giovan Battista Duverneuil, dell'Ordine dei Carmelitani Scalzi, e Pietro Aredio Labrouhe de Laborderie, canonico di Auvergne, presbiteri e martiri, che, infuriando la Rivoluzione Francese, furono entrambi imprigionati sulla nave in quanto sacerdoti, e consumarono il loro martirio consunti da malattia.

**S. Zhang Huailu  
**Nel villaggio di Zhuhedian, presso Yieshui, nella provincia cinese dello Hunan, ricordo di S. Zhang Huailu, martire, che, durante la persecuzione scatenata dalla setta dei "Boxer", ancora catecumeno, testimoniò spontaneamente di essere cristiano, e meritò così di essere battezzato in Cristo col proprio stesso sangue, sotto l'insegna della croce.

**SS. Giustino Orona e Atilano Cruz  
**A Rancho de las Cruces, presso Guadalajara, in Messico, ricordo dei SS. Giustino Orona e Atilano Cruz, presbiteri e martiri, che furono uccisi assieme per Cristo Re durante la persecuzione messicana.

**B. Giovanni Nepomuceno Chrzan  
**Presso Monaco di Baviera, in Germania, ricordo del B. Giovanni Nepomuceno Chrzan, presbitero e martire, che, di origine polacca, portò a compimento la sua passione nel campo di prigionia di Dachau, per aver testimoniato la fede di Cristo di fronte ai persecutori.

**2 Luglio.**

**SS. Processo e Martiniano  
**A Roma, al secondo miglio della Via Aurelia, nel cimitero di Damaso, ricordo dei SS. Processo e Martiniano, martiri.

**SS. Liberato, Bonifacio, Servio e Rustico, Rogato, Settimo e Massimo  
**A Cartagine, ricordo dei SS. martiri Liberato, abate, Bonifacio, diacono, Servio e Rustico, suddiaconi, Rogato e Settimo, monaci, e il fanciullo Massimo, che, durante la persecuzione scatenata dal re ariano dei Vandali Unnerico, dopo essere stati sottoposti a terribili torture, portarono a compimento il duro percorso della loro battaglia, venendo incoronati dal Signore: alcuni bruciati, altri picchiati con le mazze, le teste fracassate dai colpi dei bastoni, per essersi professati cattolici ed aver difeso l'unicità del battesimo.

**3 Luglio.**

**S. Mennone il centurione  
**A Byzie in Tracia, ricordo di S. Mennone centurione, martire, che, al tempo di Diocleziano e Massimiano, convertito alla fede cristiana da S. Severo, sopportò con questi le peggiori torture, ed entrò quindi per primo in cielo da vincitore.

**SS. Marco e Mociano  
**In Mesia, ricordo dei SS. Marco e Mociano, martiri, che, per essersi rifiutati di sacrificare agli idoli, ed aver invece confessato la loro fede in Cristo con sempre maggior ardore, furono decapitati per il nome di Cristo.

**S. Giuseppe Nguyen Dinh Uyen  
**A Hung Yen, nel Tonchino, ricordo di S. Giuseppe Nguyen Dinh Uyen, martire, che, catechista, consumò in carcere sotto l'imperatore Minh Mang il suo martirio, imprigionato in odio alla fede cristiana

**S. Filippo Phan Van Minh  
**A Vinh Long, in Viet-Nam, ricordo di S. Filippo Phan Van Minh, presbitero e martire, che fu decapitato per Cristo sotto l'imperatore Tu-Duc.

**SS. Pietro Zhao Mingzhen e Giovan Battista Zhao Mingxi  
**Nella palude vicino Dongyangtai, presso Shenxian, nella provincia cinese dello Hubei, ricordo dei SS. Pietro Zhao Mingzhen e Giovan Battista Zhao Mingxi, martiri, che, fratelli, durante la persecuzione scatenata dai seguaci della setta dei "Boxer", non curandosi della propria incolumità, furono uccisi dai persecutori mentre si occupavano di mettere in salvo le donne e i fanciulli cristiani.

**4 Luglio.**

**S. Lauriano  
**Nel villaggio di Vistin nel Berry, in Francia, ricordo di S. Lauriano, martire.

**BB. Giovanni detto Cornelio, Tommaso Bosgrave, Giovanni Carey e Patrizio Salmon  
**A Dorchester, in Inghilterra, ricordo dei BB. martiri Giovanni detto Cornelio, presbitero entrato da poco a far parte della Società di Gesù, Tommaso Bosgrave, Giovanni Carey e Patrizio Salmon, laici, che si fecero anch'essi sacerdoti; tutti insieme resero gloria a Cristo col loro martirio sotto Elisabetta I.

**BB. Guglielmo Andleby, Enrico Abbot, Tommaso Warcop ed Eduardo Fulthorp  
**A York, in Inghilterra, ricordo dei BB. martiri Guglielmo Andleby, presbitero, Enrico Abbot, Tommaso Warcop ed Eduardo Fulthorp, laici, che, condannati a morte durante la medesima persecuzione per la loro fedeltà alla Chiesa, migrarono insieme verso il premio eterno attraverso il supplizio del patibolo.

**S. Antonio Daniel  
**Nelle terre abitate dagli Uroni, in Canada, ricordo di S. Antonio Daniel, presbitero della Società di Gesù e martire, che, terminata la Messa, ergendosi sulla porta dell'oratorio per proteggere i neofiti dai persecutori pagani, venne trafitto dai dardi e quindi bruciato vivo. La sua memoria, assieme a quella dei suoi compagni, si celebra il diciannove ottobre.

**S. Cesidio Giacomantonio  
**Nella città di Hengchou, nella provincia cinese dello Hunan, ricordo di S. Cesidio Giacomantonio, presbitero dell'Ordine dei Frati Minori e martire, che, durante la persecuzione scatenata dai seguaci della setta dei "Boxer", mentre cercava di proteggere il Santissimo Sacramento dalla folla degli scherani, venne dapprima lapidato e quindi, ricoperto di un lenzuolo imbevuto di petrolio, coronò il suo martirio tra le fiamme.

**B. Giuseppe Kowalski  
**Nel campo di sterminio di Oswiecim (Auschwitz), presso Cracovia in Polonia, ricordo del B. Giuseppe Kowalski, martire, che, in tempo di guerra, vi fu rinchiuso per Cristo, consumando il suo martirio tra innumerevoli sofferenze.

**5 Luglio.**  

**S. Ciprilla  
**A Cirene in Libia, ricordo di S. Ciprilla, martire, che, come si narra, durante la persecuzione di Diocleziano, tenne a lungo posati sopra la sua mano i carboni ardenti con l'incenso, perché non sembrasse, gettando le braci, che offrisse l'incenso agli idoli; quindi, orribilmente dilaniata, adorna del suo stesso sangue, si recò dallo Sposo.

**S. Atanasio di Gerusalemme  
**Ricordo di S. Atanasio di Gerusalemme, diacono della chiesa della Santa Resurrezione e martire, che fu assassinato dal monaco eretico Teodosio, per averne deplorato l'empietà e per aver difeso il Santo Concilio di Calcedonia contro gli avversari della fede.

**BB. Matteo Lambert, Roberto Meyler, Edoardo Cheevers e Patrizio Cavanagh  
**A Vexford in Irlanda, ricordo dei BB. Matteo Lambert, Roberto Meyler, Edoardo Cheevers e Patrizio Cavanagh, martiri, che, il primo fornaio, gli altri marinai, furono impiccati e sventrati sotto Elisabetta I, per la loro fedeltà alla Chiesa Romana e per l'aiuto da essi fornito ai cattolici.

**BB. Giorgio Nichols, Riccardo Yaxley, Tommaso Belson e Humphred Pritchard  
**A Oxford in Inghilterra, ricordo dei BB. Giorgio Nichols, Riccardo Yaxley, presbiteri, Tommaso Belson, destinato al sacerdozio, e Humphred Pritchard, che, condannati a morte sotto Elisabetta I, alcuni per essere entrati in Inghilterra come sacerdoti cattolici, gli altri invece per averli aiutati, patirono il supplizio del patibolo.

**SS.Teresa Chen Jinxie e Rosa Chen Aixie  
**Presso il villaggio di Huangeryn, vicino a Ningjinxian nello Hubei, in Cina, ricordo delle SS. Teresa Chen Jinxie e Rosa Chen Aixie, vergini e martiri, che, sorelle, nel corso della persecuzione scatenata dai seguaci della setta dei "Boxer", per conservare la grazia della verginità e la fede cristiana, si opposero coraggiosamente alla ferocia ed all'animalesca depravazione dei loro persecutori, coronando il loro martirio trafitte dalle lance.

**6 Luglio.**

  
**S. Maria Goretti  
**Memoria di S. Maria Goretti, vergine e martire, che trascorse una fanciullezza difficile, aiutando la madre nelle incombenze domestiche ed assidua nella preghiera, e che a dodici anni di età, difendendo la sua purezza da un aggressore, fu uccisa per questo a colpi di pugnale presso Nettuno, nel Lazio.

**S. Tommaso More  
**A Londra in Inghilterra, passione di S. Tommaso More, che è commemorato assieme a S. Giovanni Fisher il ventidue giugno.

**B. Tommaso Alfield  
**A Londra in Inghilterra, ricordo del B. Tommaso Alfield, presbitero e martire, che, in un primo momento, costretto con la forza, abiurò la fede cattolica, e fu mandato in esilio; pentitosi, ritornò quindi in patria, e fu impiccato a Tyburn, sotto Elisabetta I, per aver distribuito una Apologia in difesa dei cattolici perseguitati.

**B. Agostino Giuseppe (Elia) Desgardin  
**Su una nave-prigione ancorata al largo di Rochefort, in Francia, ricordo del B. Agostino Giuseppe (Elia) Desgardin, monaco dell'Ordine Cistercense e martire, che, al tempo della Rivoluzione Francese, in odio alla religione fu prelevato con la forza dal suo monastero e gettato in catene su una squallida nave, dove trovò la morte mentre confortava e curava i suoi compagni di prigionia malati.

**B. Susanna Agata (Maria Rosa) de Loye  
**A Orange, in Francia, ricordo della B. Susanna Agata (Maria Rosa) de Loye, vergine dell'Ordine di S. Benedetto e martire, che, infuriando la persecuzione della Rivoluzione Francese, prima di un gruppo di trentadue religiose di vari Ordini e conventi radunate nella stessa prigione, perseverò con fede nella vita religiosa e nei giorni seguenti si recò quindi al patibolo senza timore, condannata a morte assieme alle altre in odio al nome di Cristo.

**S. Pietro Wang Zuolong  
**A Shuangzhong, presso Jixian nello Hubei, in Cina, ricordo di S. Pietro Wang Zuolong, che, durante la persecuzione scatenata dai seguaci della setta dei "Boxer", condotto di fronte agli idoli, subì il martirio per aver rifiutato di abiurare la sua fede in Cristo.  

**7 Luglio.**

**BB. Roger Dickinson e Randolph Milner, B. Lorenzo Humphrey  
**A Winton in Inghilterra, ricordo dei BB. martiri Roger Dickinson, presbitero, e Randolph Milner, contadino e padre di famiglia povero e illetterato, ma saldo nella fede, che furono insieme arrestati e giustiziati sotto Elisabetta I; con loro si commemora anche il B. Lorenzo Humphrey, un giovane impiccato per aver abbracciato la fede cattolica.

**B. Giovanni Giuseppe Juge de Saint-Martin  
**Su una nave-prigione ancorata al largo di Rochefort, in Francia, ricordo del B. Giovanni Giuseppe Juge de Saint-Martin, presbitero e martire, che, canonico a Limoges, fu incarcerato in deplorevoli condizioni durante la Rivoluzione Francese perché sacerdote, e migrò al Signore colpito da malattia.

**B. Ifigenia di S. Matteo (Francesca Maria Susanna) de Gaillard de la Valdène  
**A Orange in Francia, ricordo della B. Ifigenia di S. Matteo (Francesca Maria Susanna) de Gaillard de la Valdène, vergine dell'Ordine di S. Benedetto e martire durante la Rivoluzione Francese.

**SS. Antonino Fantosati e Giuseppe Maria Gambaro  
**Nei pressi della città di Hengchou, nella provincia cinese dello Hunan, ricordo dei SS. Antonino Fantosati, vescovo, e Giuseppe Maria Gambaro, presbitero dell'Ordine dei Frati Minori, che morirono lapidati dai seguaci della setta dei "Boxer", mentre prestavano soccorso ai fedeli cristiani perseguitati.

**S. Marco Ji Tianxiang  
**Presso la città di Ueihoei, nello Hebei, in Cina, ricordo di S. Marco Ji Tianxiang, martire, che, rimasto lontano trent'anni dal banchetto eucaristico per non aver voluto astenersi dall'uso di oppio, non cessò tuttavia di pregare e invocare una morte pia: convocato davanti al tribunale e testimoniata con fermezza la sua fede in Cristo, raggiunse quindi il banchetto eterno.

**S. Maria Guo Lizhi  
**A Hujiacun, presso Shenxian nello Hebei, in Cina, ricordo di S. Maria Guo Lizhi, martire, che, durante la medesima persecuzione, come una seconda madre dei Maccabei, confortò l'animo di sette suoi parenti che accompagnava sul luogo del supplizio, invocando di essere anch'essa uccisa dopo di loro; infine coronò il suo martirio, seguendo in cielo coloro che aveva mandato avanti come suoi messi.

**B. Pietro To Rot  
**Nel villaggio di Rakunai, in Nuova Britannia, isola della Melanesia, ricordo del B. Pietro To Rot, martire, che, catechista e padre di famiglia, mentre infuriava la seconda guerra mondiale, fu arrestato perché continuava ad annunciare il vangelo, e consumò il suo martirio venendo ucciso con il veleno.

**8 Luglio.**

**S. Gliceria  
**A Eraclea in Tracia, ricordo di Santa Eraclea, martire.

**S. Procopio  
**A Cesarea di Palestina, ricordo di S. Procopio, martire, che, sotto Diocleziano, condotto dalla città di Scitopoli a Cesarea, fu decapitato per essersi dichiarato cristiano per ordine del giudice Fabiano.

**S. Pancrazio  
**A Taormina, in Sicilia, ricordo di S. Pancrazio, vescovo e martire, che per primo ha governato questa Chiesa.

**S. Chiliano  
**A Würzburg, in Germania, ricordo di S. Chiliano, martire, che, originario dell'Irlanda, giunse in queste terre per predicare il Vangelo, e vi consumò il suo martirio per la sua limpida difesa dei costumi cristiani.

**SS. monaci Abramiti  
**A Costantinopoli, passione dei SS. monaci Abramiti, che consumarono il loro martirio sotto l'imperatore Teofilo, a causa della devozione da loro tributata alla sacre Immagini.

**B. Mancio Araki  
**A Shimabara in Giappone, ricordo del B. Mancio Araki, martire, che, per aver ospitato in casa in sacerdote, il B. Francesco Pacheco, fu gettato in carcere, dove perì consumato dalla tubercolosi.

**S. Giovanni Wu Wenyin  
**A Yongjenin, nella provincia cinese dello Hebei, ricordo di S. Giovanni Wu Wenyin, martire, che, catechista, durante la persecuzione suscitata dai "Boxer", fu condannato a morte per non aver voluto abbandonare la fede cristiana.

**9 Luglio.**

**SS. Agostino Zhao Rong, Pietro Sans i Jordà e compagni  
**Memoria dei SS. Agostino Zhao Rong, presbitero, Pietro Sans i Jordà, vescovo, e compagni, martiri, che, in vari luoghi e tempi, testimoniarono indefessi in Cina il Vangelo di Cristo, con parole e opere, caddero vittima delle persecuzioni per aver predicato o confessato la loro fede, ed ascesero per questo alla gloriosa mensa celeste.

**B. Adriano Fortescue  
**A Londra in Inghilterra, ricordo del B. Adriano Fortescue, martire, che, padre di famiglia e cavaliere, accusato falsamente di cospirazione sotto Enrico VIII, ed incarcerato due volte, portò infine a compimento il suo martirio per decapitazione.

**SS. Nicola Pieck e compagni  
**A Brielle, sulla Mosa, nei Paesi Bassi, passione dei SS. martiri Nicola Pieck, presbitero, e compagni, dieci dell'Ordine dei Frati Minori e otto del clero diocesano o regolari, che, per aver difeso la dottrina della presenza reale di Cristo nell'Eucaristia e l'autorità della Chiesa Romana, furono sottoposti dagli eretici calvinisti a innumerevoli tormenti e umiliazioni, prima di coronare il loro martirio per impiccagione.

**BB. Melania e Maria Anna Maddalena de Guilhermier, Maria Anna Margherita degli Angeli de Rocher  
**A Orange in Francia, ricordo delle BB. Melania e Maria Anna Maddalena de Guilhermier, Maria Anna Margherita degli Angeli de Rocher, vergini dell'Ordine di S. Orsola e martiri durante la Rivoluzione Francese.

**S. Gioacchino He Kaizhi  
**A Choejiang, nella provincia cinese del Guizhou, ricordo di S. Gioacchino He Kaizhi, catechista e martire, strangolato per la sua fede cristiana.

**SS. Gregorio Grassi, Francesco Fogolla e ventiquattro compagni  
**Nella città di Taiyuan, nella provincia cinese dello Shanxi, passione dei SS. Gregorio Grassi e Francesco Fogolla, vescovi dell'Ordine dei Frati Minori, e ventiquattro compagni, martiri, che furono uccisi in odio al nome di Cristo durante la persecuzione dei "Boxer".

**B. Fedele Chijnacki  
**A Dachau, presso Monaco di Baviera in Germania, ricordo del B. Fedele Chijnacki, religioso dell'Ordine dei Frati Minori Cappuccini e martire, che, dalla nativa Polonia occupata da un empio regime, fu deportato per aver testimoniato Cristo nel campo di prigionia, dove raggiunse la gloria eterna dopo mille sofferenze.  
 

**10 Luglio.**

**SS. Martiri Romani  
**A Roma, ricordo dei SS. martiri Felice e Filippo, nel cimitero di Priscilla, Vitale, Marziale ed Alessandro nel cimitero dei Giordani, Silano in quello di Massimo e Gennaro nel cimitero di Pretestato; della cui comune memoria gioisce la Chiesa Romana, che ha glorificato in un unica data il trionfo di tutti costoro, affinché ci si possa giovare di un'intercessione molteplice come l'esempio lodato.

**SS. Rufina e Seconda  
**Sulla Via Cornelia, al nono miglio da Roma, ricordo delle SS. Rufina e Seconda, martiri.

**SS. Vittoria e Anatolia  
**Nelle terre dei Sabini, presso Roma, ricordo delle SS. Vittoria e Anatolia, martiri.

**SS. Gennaro e Marino  
**In Africa, ricordo dei SS. Gennaro e Marino, martiri.

**S. Apollonio di Sardi  
**A Konya, in Asia Minore, ricordo di S. Apollonio di Sardi, martire, che si narra aver consumato il suo martirio tramite crocifissione.

**SS. martiri di Nicopoli  
**A Nicopoli, in Armenia, ricordo dei SS. Leonzio, Maurizio, Daniele, Antonio, Aniceto, Sisinno e altri compagni, martiri, che patirono il loro supplizio sotto l'imperatore Licinio e il governatore Lisia.

**SS. Bianore e Silvano  
**In Pisidia, in Asia Minore , ricordo dei SS. Bianore e Silvano, martiri.

**S. Canuto (Knut) di Danimarca  
**A Odense, in Danimarca, ricordo di S. Canuto (Knut), martire, che, re infiammato di passione, durante il suo regno difese e diffuse il culto divino, contribuì al sostentamento del clero, finché, fondate le Chiese di Lund e di Odense, venne ucciso per la sua politica favorevole alla Chiesa da alcuni sudditi ribelli.

**BB. Maria Gertrude da S. Sofia de Ripert d'Alauzin e Agnese del Gesù (Silvia) de Romillon  
**A Orange in Francia, ricordo delle BB. Maria Gertrude da S. Sofia de Ripert d'Alauzin e Agnese del Gesù (Silvia) de Romillon, vergini dell'Ordine di S. Orsola e martiri durante la Rivoluzione Francese.

**SS. Antonio Nguyen Hûu (Nam) Quynh e Pietro Nguyen Khac Tu  
**A Dong Hoi, in Viet-Nam, ricordo dei SS. Antonio Nguyen Hûu (Nam) Quynh e Pietro Nguyen Khac Tu, martiri, che, catechisti, furono strangolati sotto l'imperatore Minh Mang per la loro fede cristiana.

**BB. Emanuele Ruiz e compagni  
**A Damasco in Siria, ricordo dei BB. martiri Emanuele Ruiz, presbitero, e compagni, sette dell'Ordine dei Frati Minori e tre, fratelli, della Chiesa Maronita, che, consegnati con la frode ai nemici da un traditore, portarono a compimento il martirio per la fede con una morte gloriosa, dopo aver patito ogni genere di tortura.

**11 Luglio.**

  
**S. Marciano  
**A Konya, in Asia Minore, ricordo di S. Marciano, martire, che conseguì la palma sotto il governatore Perennio, dopo molti tormenti.

**S. Marciana  
**A Cesarea in Mauritania, ricordo di S. Marciana, vergine, che fu data in pasto alle belve, consumando così il suo martirio.

**S. Placido  
**A Disentis, in Svizzera, ricordo di S. Placido, martire, e S. Sigisberto, abate, dei quali il secondo, compagno di S. Colombano, fondò in loco il monastero di S. Martino, in cui il primo coronò la sua vita monastica con il martirio.

**S. Abbondio  
**A Cordoba in Spagna, ricordo di S. Abbondio, presbitero, che, durante la persecuzione scatenata dai Mori, interrogato dal giudice, rispose senza timore e sostenne le ragioni della fede: fu per questo ucciso con rabbia e i suoi resti esposti perché fossero divorati dai cani e dalle bestie.

**BB. Tommaso Benstead e Tommaso Sprott  
**A Lincoln, in Inghilterra, ricordo dei BB. Tommaso Benstead e Tommaso Sprott, presbiteri e martiri, che furono condannati a morte e giustiziati per il loro sacerdozio cattolico (in un giorno imprecisato di questo mese), sotto Elisabetta I.

**BB. Rosalia Clotilde di S. Pelagia Bès, Maria Elisabetta di S. Teoctisto Pélissier, Maria Chiara di S. Martino Blanc e Maria Margherita di S. Sofia de Barbegie d'Albarède  
**A Orange, in Francia, ricordo delle BB. Rosalia Clotilde di S. Pelagia Bès, Maria Elisabetta di S. Teoctisto Pélissier, Maria Chiara di S. Martino Blanc e Maria Margherita di S. Sofia de Barbegie d'Albarède, vergini e martiri per Cristo durante la Rivoluzione Francese.

**SS. Anna An Xinzhi, Matia An Guozhi, Anna An Jiaozhi e Maria An Lihua  
**Nel villaggio di Liugongyin, presso Anping nello Hebei, in Cina, ricordo delle SS. Anna An Xinzhi, Matia An Guozhi, Anna An Jiaozhi e Maria An Lihua, vergini e martiri, che, per non aver voluto in alcun modo passare al paganesimo, furono decapitate durante la persecuzione scatenata dai "Boxer".  
 

**12 Luglio.**

**SS. Proclo e Ilarione  
**Ad Ancyra, in Asia Minore, ricordo dei SS. Proclo e Ilarione, martiri sotto l'imperatore Traiano e il governatore Massimo.

**SS. Fortunato ed Ermagora  
**Ad Aquleia, in Friuli, ricordo dei SS. Fortunato ed Ermagora, martiri.

**SS. Nabore e Felice  
**A Milano in Lombardia, ricordo dei SS. Nabore e Felice, martiri, che, soldati originari della Mauritania, si narra che siano stati martirizzati a Laus Pompeiae durante la persecuzione di Massimiano e quindi in seguito sepolti a Milano.

**B. Davide Gunston  
**Presso Londra in Inghilterra, ricordo del B. Davide Gunston, martire, che, cavaliere dell'Ordine di S. Giovanni Gerosolimitano, fu impiccato a Southwark per aver negato al re Enrico VIII il dominio anche nell'ambito spirituale.

**S. Giovanni Jones  
**A Londra in Inghilterra, ricordo di S. Giovanni Jones, presbitero dell'Ordine dei Frati Minori e martire, che, nato in Galles, divenuto religioso in Francia, fu condannato a morte sotto Elisabetta I per aver fatto ritorno in patria da sacerdote, e consumò il suo martirio per impiccagione.

**BB. Mattia Araki e compagni  
**A Nagasaki in Giappone, ricordo dei BB. Mattia Araki e sette compagni, martiri, che subirono il martirio per Cristo.

**Rosa di S. Saverio (Maddalena Teresa) Tallien, Marta dell'Angelo Buono (Maria) Cluse, Maria di S. Enrico (Margherita Eleonora) de Justamond e Giovanna Maria di S. Bernardo de Romillon  
**A Orange in Francia, ricordo delle BB. Rosa di S. Saverio (Maddalena Teresa) Tallien, Marta dell'Angelo Buono (Maria) Cluse, Maria di S. Enrico (Margherita Eleonora) de Justamond e Giovanna Maria di S. Bernardo de Romillon, vergini e martiri, che conseguirono la palma del martirio durante la Rivoluzione Francese.

**S. Clemente Ignazio Delgado Cebriàn  
**A Nam Dinh nel Tonchino, ricordo di S. Clemente Ignazio Delgado Cebriàn, vescovo e martire, che, dopo cinquantacinque anni di predicazione del Vangelo, venne arrestato sotto l'imperatore Minh Mang per la sua fede in Cristo, morendo in carcere dopo molte sofferenze.

**S. Agnese Le Thi Thanh (De)  
**Nella provincia di Ninh Binh, sempre nel Tonchino, ricordo di S. Agnese Le Thi Thanh (De), martire, che, madre di famiglia, per quanto sottoposta a durissime torture, per aver nascosto un sacerdote nella sua abitazione, rifiutò fino all'ultimo di abiurare la fede cristiana, e morì in carcere sotto l'imperatore Thieu Tri.

**S. Pietro Khanh  
**Nella provincia del Nghe An, in Viet-Nam, ricordo di S. Pietro Khanh, presbitero e martire, che, riconosciuto al banco dei gabellieri come cristiano, incarcerato per sei mesi, dopo inutili tentativi di farlo abiurare, fu infine decapitato per ordine dell'imperatore Thieu Tri.

   
**13 Luglio.**

**S. Serapione  
**Ad Alessandria d'Egitto, ricordo di S. Serapione, martire, che fu bruciato vivo sotto l'imperatore Settimio Severo e il governatore Aquila, pervenendo così alla corona del martirio.

**S. Mirope  
**Sull'isola di Chio, ricordo di Santa Mirope, martire.

**SS. Martiri di Frigia  
**A Filomeli in Frigia, ricordo dei SS. martiri Alessandro e trenta compagni, soldati, che si narra patirono il martirio sotto Magno, prefetto di Antiochia di Pisidia.

**B. Tommaso Tunstal  
**A Norwich in Inghilterra, ricordo del B. Tommaso Tunstal, presbitero dell'Ordine di S. Benedetto e martire, che, sotto re Giacomo I, fu condannato a morte e impiccato per essere entrato in Inghilterra da sacerdote cattolico.

**BB. Ludovico Armando Giuseppe Adam e Bartolomeo Jarrige de la Morelie de Biars  
**Su una nave-prigione ancorata al largo di Rochefort, in Francia, ricordo dei BB. Ludovico Armando Giuseppe Adam, dell'Ordine dei Frati Minori Conventuali, e Bartolomeo Jarrige de la Morelie de Biars, presbiteri e martiri, che, infuriando la persecuzione contro la Chiesa, furono condannati, come sacerdoti cattolici, alla segregazione sulla galera, dove perirono colpiti da malattia, mentre assistevano caritatevolmente i compagni sofferenti.

**BB. Maddalena della Madre di Dio (Elisabeth) Verchière e compagne  
**A Orange, in Francia, ricordo delle BB. Maddalena della Madre di Dio (Elisabeth) Verchière e cinque compagne, vergini e martiri durante la medesima suddetta persecuzione.

**S. Emanuele Le Van Phung  
**A Chau Doc, in Viet-Nam, ricordo di S. Emanuele Le Van Phung, martire, che, padre di famiglia, sebbene detenuto in carcere, non cessò per questo di esortare i figli e i familiari alla carità verso i persecutori, ed infine venne decapitato per ordine dell'imperatore Tu-Duc.

**S. Paolo Liu Jinde  
**A Langziqiao, presso Hengshui nello Hebei, in Cina, ricordo di S. Paolo Liu Jinde, martire, che, uomo di età avanzata, durante la persecuzione suscitata dai seguaci della setta dei "Boxer", essendo rimasto l'unico cristiano nel suo villaggio, andò incontro ai persecutori con in mano il rosario e il libro di preghiere, salutandoli cristianamente: per questo fu da loro ucciso sul posto.

**S. Giuseppe Wang Guiji  
**A Nangong, sempre nello Hebei, ricordo di S. Giuseppe Wang Guiji, martire, che, nel corso della persecuzione dei "Boxer", rinunciando alla tentazione di una piccola menzogna che gli avrebbe salvato la vita, preferì una morte gloriosa per Cristo.

**14 Luglio.**

**B. Hroznata  
**A Stary Kynsperk, presso la città di Eger, in Boemia, ricordo di S. Hroznata, martire, che, dopo la morte della moglie e del figlio, abbandonò la corte del re per entrare nel cenobio premostratense di Tepla: difendendo i diritti del monastero contro alcuni briganti, fu da questi preso prigioniero, e lasciato morire di fame.

**B. Riccardo Langhorne  
**A Londra in Inghilterra, ricordo del B. Riccardo Langhorne, martire, che, illustre giurista, accusato falsamente di cospirazione contro Carlo II, fu condannato a morte e impiccato a Tyburn.

**B. Ghebre Michele  
**A Cerecca-Ghebaba in Etiopia, ricordo del B. Ghebre Michele, ovvero Servo Michele, presbitero della Congregazione per le Missioni e martire, che cercò sempre la vera fede nello studio e nella preghiera, ed infine fece il suo ingresso nell'unità della  
Chiesa, per la qual cosa patì tredici mesi di carcere, di spossanti trasferimenti con le catene, di torture, fino alla morte per fame e per sete che coronò il suo martirio.

**S. Giovanni Wang Guixin  
**A Nangong, nella provincia cinese dello Hebei, ricordo di S. Giovanni Wang Guixin, martire, che durante la persecuzione dei "Boxer" preferì morire per Cristo che salvare la vita terrena con una piccola menzogna.

**15 Luglio.**

**SS. Eutropio, Zosima e Bonosa  
**A Porto Romano, ricordo dei SS. Eutropio, Zosima e Bonosa, martiri.

**S. Felice di Tubzak  
**A Cartagine, sulla via detta degli Scillitani, nella basilica di Fausto, deposizione di S. Felice, vescovo di Tubzak e martire, che, all'ordine del procuratore Magniliano di gettare i libri delle Scritture nel fuoco, rispose che sarebbe stato meglio che fosse bruciato lui stesso, piuttosto che le divine scritture; per questo venne subito trucidato con la spada dal proconsole Anulino.

**SS. Catulino e compagni  
**A Cartagine, ricordo dei SS. Catulino, diacono e martire, a lode del quale scrisse un discorso S. Agostino, e gli altri martiri che riposano nella basilica di Fausto.

**SS. Filippo e compagni  
**Ad Alessandria in Egitto, ricordo dei SS. martiri Filippo e dieci infanti.

**S. Abudemio  
**Sull'isola di Tenedo, nell'Ellesponto, ricordo di S. Abudemio, martire.

**S. Giuseppe Studita di Tessalonica  
**In Tessaglia, transito di S. Giuseppe , vescovo di Tessalonica, che, fratello di S. Teodoro Studita, compose da monaco numerosi inni, quindi, promosso all'episcopato, sopportò numerose angherie e difficoltà per mantenere la disciplina ecclesiastica e difendere le sacre Immagini dall'eresia iconoclasta, fino al martirio avvenuto in Tessaglia, dove morì per fame e per sete.

**SS. Ansuero e compagni  
**A Ratzeburg in Alsazia, in Germania, ricordo di S. Ansuero, abate e martire, che fu lapidato, assieme con ventotto monaci, da alcuni pagani persecutori dei predicatori della fede cristiana.

**BB. Ignazio de Azevedo e compagni  
**Passione dei BB. martiri Ignazio de Azevedo, presbitero, e trentotto compagni della Società di Gesù, che, mentre si recavano in missione in Brasile su una nave dedicata a S. Giacomo, furono aggrediti da una nave corsara e trafitti con spade e lance in odio alla religione cattolica.

**B. Michele Bernardo Marchand  
**Su una nave-prigione ancorata al largo di Rochefort, in Francia, ricordo del B. Michele Bernardo Marchand, presbitero e martire, che, infuriando la Rivoluzione Francese, a causa del suo sacerdozio fu deportato da Rouen alla squallida galera dove consumò il suo martirio, colpito da malattia.

**S. Pietro Nguyen Ba Tuan  
**A Nam Dinh, nel Tonchino, ricordo di S. Pietro Nguyen Ba Tuan, presbitero e martire, che, arrestato in quanto cristiano sotto l'imperatore Minh Mang, perì in carcere per fame e sete.

**S. Andrea Nguyen Kim Thong Nam  
**A My Tho, in Viet-Nam, ricordo di S. Andrea Nguyen Kim Thong Nam (Nam Thuong), martire, che, catechista, condannato sotto l'imperatore Tu-Duc all'esilio dopo il carcere, completò il suo martirio durante il tragitto, incatenato ed oppresso da una trave.

**B. Antonio Beszta-Borowski  
**A Bielsk Podlaski, in Polonia, ricordo del B. Antonio Beszta-Borowski, presbitero e martire, che, mentre infuriava la guerra, fu arrestato dai nemici della fede cristiana e fucilato per il nome di Cristo.  
16 Luglio.

**S. Antioco  
**Ad Anastasiopoli, in Asia Minore, ricordo di S. Antioco, martire, fratello di S. Platone.

**S. Atenogene  
**A Sebaste in Armenia, ricordo di S. Atenogene, corepiscopo e martire, che lasciò ai discepoli un inno sulla vera divinità dello Spirito Santo, e che fu bruciato vivo per Cristo.

**S. Elerio  
**Sull'isola di Jersey, nel Mare Britannico, ricordo di S. Elerio, eremita, che si narra aver subito il martirio dai pirati.

**SS. Reinilde, Grimoaldo e Gondolfo  
**A Saintes, presso Bruxelles, ricordo dei SS. martiri Reinilde, vergine, Grimoaldo e Gondolfo, che si narra essere stati uccisi dai predoni.

**S. Sisenando  
**A Cordoba in Spagna, ricordo di S. Sisenando, diacono e martire, che fu sgozzato dai mori per la sua fede in Cristo.

**B. Simone da Costa  
**Passione del B. Simone da Costa, religioso della Società di Gesù e martire, ultimo della schiera della nave S. Giacomo ad essere sterminato in odio alla fede cattolica.

**BB. Giovanni Sugar e Roberto Grissold  
**A Warwick in Inghilterra, ricordo dei BB. Giovanni Sugar, presbitero, e Roberto Grissold, martiri, che, condannati sotto re Giacomo I, il primo per essere entrato da sacerdote in Inghilterra, il secondo per averlo aiutato, pervennero alla palma del martirio tra aspri tormenti.

**BB. Andrea de Soveral e Domenico Carvalho  
**A Cunhau presso Natalis, in Brasile, ricordo dei BB. Andrea de Soveral, presbitero della Società di Gesù, e Domenico Carvalho, martiri, che, mentre celebravano la Messa con un gruppo di fedeli, furono rinchiusi con l'inganno nella chiesa dai soldati, che poi li uccisero barbaramente.

**BB. Nicolao Savouret e Claudio Beguignot  
**Su una nave-prigione ancorata al largo di Rochefort, in Francia, ricordo dei BB. Nicolao Savouret, dell'Ordine dei Frati Minori conventuali, e Claudio Beguignot, dell'Ordine Certosino, presbiteri e martiri, che, durante la Rivoluzione Francese, rinchiusi in odio al sacerdozio in una sordida galera, vi perirono consunti da malattia.

**BB. Amata da Gesù (Maria Rosa) de Gordon e sei compagne  
**A Orange in Francia, ricordo delle BB. Amata da Gesù (Maria Rosa) de Gordon e sei compagne, vergini e martiri, che, avendo rifiutato durante la Rivoluzione Francese di abbandonare la vita consacrata, furono per questo condannate a morte e ricevettero così la palma del martirio.

**SS. Lang Yangzhi e Paolo Lang Fu  
**A Lüjiapo presso Qinghe, nello Hebei, in Cina, ricordo dei SS. Lang Yangzhi, catecumeno, e Paolo Lang Fu, suo figlio, martiri, che, durante la persecuzione dei "Boxer", poiché la madre si era professata cristiana, consumarono il loro martirio per Cristo nella casa devastata dal fuoco acceso dai pagani.

**S. Teresa Zhang Hezhi  
**A Zhangjiaji presso Ningjin, sempre nello Hebei, ricordo della S. Teresa Zhang Hezhi, martire, che, nel corso della suddetta persecuzione, per non aver voluto adorare gli dei del tempio dove i pagani l'avevano portata a forza, fu trafitta assieme ai suoi due figli.  

**17 Luglio.**

**SS. Martiri Scillitani  
**A Cartagine, ricordo dei SS. Martiri Scillitani, e cioè Sperato, Nartzalo, Cittino, Veturio, Felice, Aquilino, Letanzio, Gennara, Generosa, Vestia, Donata e Seconda, che, per ordine del proconsole Saturnino, furono gettati in carcere in seguito ad una prima confessione della loro fede in Cristo, e quindi il giorno seguente, condotti in ceppi, per aver continuato con fermezza a dichiararsi cristiani, ed aver rifiutato di adorare l'imperatore come un dio, furono condannati a morte: vennero decapitati con la spada, mentre tutti insieme, in ginocchio, rendevano lode a Cristo.

**S. Giacinto  
**Ad Amastris in Asia Minore, ricordo di S. Giacinto, martire.

**SS. Giusta e Rufina  
**A Siviglia in Spagna, ricordo delle SS. Giusta e Rufina, vergini, che, arrestate dal governatore Diogeniano, dovettero subire diverse torture, prima di consumare il loro martirio testimoniando Cristo: Giusta perì durante la prigionia, sottoposta al supplizio, mentre Rufina morì decapitata.

**S. Chenelmo  
**A Winchcombe in Mercia, in Inghilterra, ricordo di S. Chenelmo, che, principe della Mercia, fu ritenuto martire.

**BB. Teresa di S. Agostino Lidoine e compagne  
**A Parigi in Francia, ricordo delle BB. Teresa di S. Agostino (Maria Maddalena Claudia) Lidoine e quindici compagne, vergini del Carmelo di Compiegne e martiri, che, al tempo della Rivoluzione Francese, condannate a morte per aver voluto conservare fedelmente la disciplina monastica, rinnovarono davanti al patibolo le promesse battesimali e i voti religiosi.

**S. Pietro Liu Ziyu  
**A Zhujiaxiezhuang, presso Shenxian nello Hebei, in Cina, ricordo di S. Pietro Liu Ziyu, martire, che, durante la persecuzione scatenata dai seguaci della setta dei "Boxer", anche di fronte al mandarino, contro la spinta degli amici, rimase saldo nella fede cristiana, venendo per questo motivo decapitato.  
 

**18 Luglio.**

**SS. Sinforosa e compagni  
**Sulla Via tiburtina, al nono miglio da Roma, ricordo dei SS. Sinforosa e sette compagni, Crescenzio, Giuliano, Nemesio, Primitivo, Giustino, Stacteo ed Eugenio, martiri, che portarono a compimento il loro martirio in modi diversi, divenuti fratelli in Cristo.

**S. Emiliano  
**A Dorostoro in Mesia, ricordo di S. Emiliano, martire, che, disobbedendo agli editti di Giuliano l'Apostata e alle minacce del suo vicario Catulino, rovesciato l'altare degli idoli ed impedito il sacrificio, e per questo gettato nella fornace, conseguì così la palma del martirio.

**S. Teodosia  
**A Costantinopoli, ricordo di S. Teodosia, che, per aver difeso l'antica icona di Cristo che l'imperatore Leone l'Isaurico aveva ordinato di rimuovere dalla Porta di Enea della domus Palatina, subì per questo il martirio.

**B. Giovanni Battista de Bruxelles  
**Su una nave-prigione ancorata al largo di Rochefort, in Francia, ricordo del B. Giovanni Battista de Bruxelles, presbitero di Limoges e martire, che, durante la Rivoluzione Francese, rinchiuso in odio al sacerdozio in una sordida galera, vi perì consunto da malattia.

**S. Domenico Nicolao Dinh Dat  
**A Nam Dinh nel Tonchino, ricordo di S. Domenico Nicolao Dinh Dat, martire, che, essendo un soldato, costretto a rinnegare la fede cristiana, calpestò la croce dopo dure torture; ma subito dopo, pentitosi della cosa, e rifiutato il vantaggio dell'apostasia, scrisse all'imperatore Minh Mang, perché fosse di nuovo ritenuto cristiano, venendo per questo strangolato.

**B. Tarcisia (Olga) Mackiv  
**A Krystonopil in Ucraina, ricordo della B. Tarcisia (Olga) Mackiv, vergine della Congregazione delle Sorelle Serve di Maria Immacolata e martire, che, in tempo di guerra, per aver difeso la gemma della verginità e la fede di fronte ai persecutori, conseguì la vittoria del martirio.    

**19 Luglio.**

  
**SS. Macedonio, Teodulo e Taziano  
**A Meri in Frigia, ricordo dei SS. Macedonio, Teodulo e Taziano, martiri, che, sotto l'imperatore Giuliano l'Apostata, posti, per ordine del governatore Almachio, dopo molti tormenti, su grate di ferro arroventato, conseguirono pieni di gioia la palma del martirio.

**S. Aurea  
**A Cordoba in Spagna, ricordo di S. Aurea, vergine, sorella dei SS. martiri Adolfo e Giovanni, che, durante la persecuzione scatenata dai Mori, dapprima abiurò davanti al giudice spinta dalla paura, ma poi pentitasi rinnovò la battaglia e vinse il nemico col suo sangue sparso nel martirio.

**S. Giovanni Plessington  
**A Chester in Inghilterra, ricordo di S. Giovanni Plessington, presbitero e martire, che, divenuto sacerdote a Segovia e ritornato in Inghilterra, fu per questo motivo condannato all'impiccagione, sotto re Giacomo II.

**S. Giovanni Battista Zhou Wurui  
**A Lujiazhuang, presso Yingxian nello Hebei, in Cina, ricordo di S. Giovanni Battista Zhou Wurui, martire, che, ancora adolescente, si dichiarò cristiano di fronte ai seguaci della setta dei "Boxer", e per questo fu da costoro mutilato e ucciso.

**SS. Elisabetta Qin Bianzhi e Simone Qin Chunfu  
**A Liucun presso Renqin, sempre nello Hebei, ricordo dei SS. martiri Elisabetta Qin Bianzhi e suo figlio Simone Qin Chunfu, quattordicenne, che, durante la suddetta persecuzione dei "Boxer", si mantennero forti nella fede, superando vittoriosi ogni crudeltà dei persecutori fino al martirio.

**BB. Achille Puchala e Ermanno Stepien  
**A Borowikowszczyzna in Polonia, ricordo dei BB. Achille Puchala e Ermanno Stepien, presbiteri dell'Ordine dei Frati Minori Conventuali e martiri, che, nella nativa Polonia violentata da un dominio militare straniero, furono uccisi in odio alla fede cristiana.  
 

**20 Luglio.**

**S. Apollinare  
**Memoria di S. Apollinare, vescovo, che, distribuendo le infinite ricchezze di Cristo nel popolo, come un buon pastore camminava davanti al gregge e decorò col suo illustre martirio la Chiesa di Classe a Ravenna, in Emilia-Romagna. Migrò alla mensa eterna il ventitré luglio.

**S. Marina (Margherita)  
**Ad Antiochia in Pisidia (Asia Minore), ricordo di S. Marina (o Margherita), che si narra aver consacrato il suo corpo a Cristo nella verginità e nel martirio.

**S. Paolo di Cordoba  
**A Cordoba in Spagna, ricordo di S. Paolo. Diacono e martire, che, istruito dalla parola e dall'esempio di S. Sisenando, non ebbe timore di argomentare di fronte ai principi e ai magistrati dei Mori sulla vanità del loro culto, morendo così confidente nell'unico vero Dio di Gesù Cristo.

**SS. Martiri di Seul  
**A Seul in Corea, ricordo dei SS. Maddalena Yi Yong-hui, Teresa Yi Mae-im, Marta Kim Song-im, Lucia Kim, Rosa Kim, Anna Kim Chang-gum e Maria Won Kwi-im, vergine, e Giovanni Battista Yi Kwang-nyol, martiri.

**S. Giuseppe Maria Diaz Sanjurjo  
**A Nam Dinh nel Tonchino, ricordo di S. Giuseppe Maria Diaz Sanjurjo, vescovo dell'Ordine dei Frati Predicatori e martire, che, durante la persecuzione scatenata dall'imperatore Tu-Duc, fu condannato a morte e giustiziato in odio alla fede cristiana.

**SS. Leone Ignazio Mangin e Paolo Denn  
**A Zhoujiahe, presso Yingxian nello Hebei, in Cina, passione dei SS. Leone Ignazio Mangin e Paolo Denn, presbiteri della Società di Gesù, che, durante la persecuzione dei "Boxer", furono uccisi dinanzi all'altare dai pagani persecutori, mentre confortavano e sostenevano con ardore i fedeli riuniti nella chiesa. Con loro fu uccisa anche S. Maria Zhou Wuzhi, che aveva voluto difendere col suo corpo S. Leone che stava distribuendo l'Eucarestia, e perì colpita a morte dai nemici della fede.

**S. Pietro Zhou Rixin  
**A Lujiazhuang, presso Yingxian sempre nello Hebei, ricordo di S. Pietro Zhou Rixin, martire, che, durante la suddetta persecuzione dei "Boxer", di fronte al prefetto rifiutò di rinnegare la sua fede cristiana, e per questo fu decapitato.

**S. Maria Fu Guilin  
**A Daliucun presso Wuyi, sempre nello Hebei, ricordo di S. Maria Fu Guilin, che, maestra, consegnata durante la persecuzione dei "boxer" nelle mani dei nemici del Vangelo di Cristo, morì decapitata invocando Cristo Salvatore.

**SS. Maria Zhao Guozhi, Rosa Zhao e Maria Zhao  
**Nel villaggio di Wuqiao Zhaojia, nello Hebei, ricordo delle SS. Maria Zhao Guozhi, e le sue figlie, Rosa Zhao e Maria Zhao, che, nel corso della suddetta persecuzione, si nascosero in un fossato per non essere violentate, ma vennero ritrovate e consumarono così il loro martirio.

**S. Xi Guizi  
**A Dechao sempre nello Hebei, ricordo di S. Xi Guizi, martire, che, ancora catecumeno, nella piazza in tumulto rivelò di essere cristiano: fatto a pezzi per questo, fu battezzato così col suo stesso sangue.

**BB. Rita della Vergine Addolorata del Cuore di Gesù Pujalte y Sanchez e Francesca del Cuore di Gesù Aldea y Araujo  
**A Madrid in Spagna, ricordo delle BB. Rita della Vergine Addolorata del Cuore di Gesù Pujalte y Sanchez e Francesca del Cuore di Gesù Aldea y Araujo, vergini della Congregazione delle Sorelle della Carità del S. Cuore di Gesù e martiri, che, durante la persecuzione scoppiata nel corso della guerra civile, furono catturate dai nemici della Chiesa e quindi fucilate.  
 

**21 Luglio.**

**  
S. Vittore di Marsiglia  
**A Marsiglia, in Francia, ricordo di S. Vittore, martire.

**B. Gabriele Pergaud  
**Su una nave-prigione ancorata al largo di Rochefort, in Francia, ricordo del B. Gabriele Pergaud, presbitero e martire, che, canonico regolare dell'abbazia di Beaulieu, a Saint-Brieuc, durante la Rivoluzione Francese, a causa del sacerdozio, venne trascinato fuori dall'abbazia e imprigionato in deplorevoli condizioni, che lo condussero a coronare il suo martirio, colpito da malattia.

**S. Alberico Crescitelli  
**A Yanzibian, presso Yangpingguan, in Cina, ricordo di S. Alberico Crescitelli, presbitero del Pontificio Istituto per le Missioni Estere e martire, che, durante la persecuzione scatenata dai seguaci della setta dei "Boxer", venne dapprima duramente e crudelmente picchiato e torturato, quindi il giorno seguente, i piedi legati, trascinato lungo un sentiero sassoso fino al fiume, laddove fu fatto a pezzi ed infine decapitato, coronando così il suo glorioso martirio.

**S. Giuseppe Wang Yumei  
**Sulla strada per Daining, presso Yongjenin, nella provincia cinese dello Hubei, passione di S. Giuseppe Wang Yumei, martirizzato durante la persecuzione scatenata dai seguaci della setta dei "Boxer". 

**22 Luglio.**

  
**S. Platone  
**Ad Ankara, in Asia Minore, ricordo di S. Platone, martire.

**SS. martiri Massilitani  
**In Africa, ricordo dei SS. martiri Massilitani, al cui giorno natale è stato dedicato un sermone da S. Agostino.

**SS. Filippo Evans e Giovanni Lloyd  
**A Cardiff, in Inghilterra, ricordo dei SS. Filippo Evans e Giovanni Lloyd, presbiteri e martiri, che, a causa del loro essere sacerdoti cattolici, furono denunciati ed impiccati sotto Carlo II.

**B. Giacomo Lombardie  
**Su una nave-prigione ancorata al largo di Rochefort, in Francia, ricordo del B. Giacomo Lombardie, presbitero di Limoges e martire, che, imprigionato a causa del suo sacerdozio in condizioni disumane durante la grande tempesta della persecuzione contro la religione, perì consumato da malattia.

**SS. Anna Wang, Lucia Wang Wangzhi e Andrea Wang Tianqing  
**A Majiazhuang, presso Daining, nella provincia cinese dello Hubei, ricordo dei SS. martiri Anna Wang, vergine, Lucia Wang Wangzhi e suo figlio Andrea Wang Tianqing, che furono uccisi per il nome di Cristo durante la persecuzione dei "Boxer".

**S. Maria Wang Lizhi  
**Sulla strada per Daining, presso Yongjenin, nella provincia cinese dello Hubei, ricordo di S. Maria Wang Lizhi, martire, che, durante la persecuzione dei "Boxer", poiché i pagani volevano risparmiarla, negando che fosse cristiana, si dichiarò apertamente discepola di Gesù Cristo, e fu per questo subito uccisa.  
 

**23 Luglio.**

**S. Apollinare  
**A Classe presso Ravenna, in Emilia-Romagna, passione di S. Apollinare, vescovo, la cui memoria si celebra il venti luglio.

**S. Severo  
**A Bizye in Tracia, ricordo di S. Severo, martire, che si narra aver conseguito la palma del martirio al tempo di Diocleziano e Massimiano: dopo aver convertito alla fede cristiana S. Mennone centurione, lo seguì nella prova del martirio.

**BB. Niceforo di Gesù e Maria (Vincenzo) Diez Tejerina e compagni  
**A Manzanares in Nuova Castiglia, in Spagna, ricordo dei BB. martiri Niceforo di Gesù e Maria (Vincenzo) Diez Tejerina, presbitero, e cinque compagni della Congregazione della Passione, che, durante la persecuzione della guerra civile, essendo rimasti fedeli alla vocazione religiosa, meritarono di ricevere la corona del martirio, venendo fucilati per Cristo.

**BB. Germano di Gesù e Maria (Emanuele) Perez Gimenez e otto compagni  
**A Carabanchel Bajo presso Madrid, in Spagna, ricordo dei BB. martiri Germano di Gesù e Maria (Emanuele) Perez Gimenez, presbitero, e otto compagni della Congregazione della Passione, che durante la medesima persecuzione portarono a compimento vittoriosi per Cristo la buona battaglia.

**BB. Pietro Ruiz de los Paños e Giuseppe Sala Pico  
**Presso Toledo, in Spagna, ricordo dei BB. martiri Pietro Ruiz de los Paños e Giuseppe Sala Pico, presbiteri dell'Istituto dei Sacerdoti Operai Diocesani e martiri, che perirono durante la medesima persecuzione.

**B. Cristino Gondek  
**A Dachau, presso Monaco di Baviera, in Germania, ricordo del B. Cristino Gondek, presbitero dell'Ordine dei Frati Minori e martire, che, deportato dalla Polonia occupata dai nemici della dignità umana e della religione e rinchiuso nel campo di prigionia per la sua fede in Cristo, vi conseguì tra molte sofferenze la corona gloriosa del martirio.  
 

**24 Luglio.**

**S. Cristina di Bolsena  
**A Bolsena, nel Lazio, ricordo di S. Cristina, vergine e martire.

**S. Vittorino  
**Ad Amiterno, in Abruzzo, sulla Via Salaria, ricordo di S. Vittorino, martire.

**SS. Boris e Gleb  
**In Russia, ricordo dei SS. Boris e Gleb, martiri, che, principi dei Ruteni e figli di S. Vladimiro, preferirono essere messi a morte che resistere con la violenza al fratello Svjatopolk. Boris colse per primo la palma del martirio, nei pressi del fiume Alta, Gleb poco tempo dopo presso Smolensk.

**BB. Nicolao Garlick, Robert Ludlam e Riccardo Simpson  
**A Derby in Inghilterra, ricordo dei BB. Nicolao Garlick, Robert Ludlam e Riccardo Simpson, presbiteri e martiri, che, dopo molte fatiche e vessazioni, furono condannati a morte sotto Elisabetta I in quanto sacerdoti cattolici, pervenendo così col martirio alla gioia celeste.

**B. Giuseppe Lambton  
**A Newcastle, in Inghilterra, ricordo del B. Giuseppe Lambton, presbitero e martire, che, ventiquattrenne, a causa del suo sacerdozio, fu orribilmente trucidato durante la medesima suddetta persecuzione, sotto Elisabetta I.

**S. Giovanni Boste  
**A Durham, sempre in Inghilterra, ricordo di S. Giovanni Boste, presbitero e martire, che, sotto la stessa regina, patì il martirio per il suo sacerdozio, non cessando di confortare i compagni dinanzi al magistrato.

**S. Giuseppe Fernandez  
**A Nam Dinh nel Tonchino, ricordo di S. Giuseppe Fernandez, presbitero dell'Ordine dei Frati Predicatori e martire, che fu decapitato per Cristo sotto l'imperatore Minh Mang.

**BB. martiri di Guadalaxara  
**A Guadalaxara in Spagna, ricordo dei BB. Maria della Colonna di S. Francesco Borgia (Giacoma) Martinez Garcia, Teresa di Gesù Bambino (Eusebia) Garcia Garcia e Maria Angela di S. Giuseppe (Marciana) Voltierra Tordesillas, vergini dell'Ordine delle Carmelitane Scalze e martiri, che, durante la persecuzione, patirono il martirio lodando liete Cristo come loro Sposo.

**B. Maria della Mercede Prat  
**A Barcellona, in Spagna, ricordo della B. Maria della Mercede Prat, vergine della Società di S. Teresa di Gesù e martire, che, nel corso della medesima suddetta persecuzione, per essere una religiosa, consumò la sua passione.

**B. Saverio Bordas Piferer  
**A Barcellona, in Spagna, ricordo del B. Saverio Bordas Piferer, presbitero della Società Salesiana e martire, che testimoniò l'esempio del magistero di Cristo col suo martirio.  
 

**25 Luglio.**

**S. Giacomo Apostolo  
**Festa di S. Giacomo Apostolo, che, figlio di Zebedeo e fratello del B. Giovanni evangelista, fu testimone con Pietro e Giovanni della Trasfigurazione del Signore e della Sua agonia. Decapitato vicino alla festa di Pasqua da Erode Agrippa, fu il primo degli apostoli a ricevere la corona del martirio.

**S. Cristoforo  
**In Licia, ricordo di S. Cristoforo, martire.

**S. Cucufate  
**A Barcellona in Spagna, ricordo di S. Cucufate, martire, che, trucidato con la spada durante la persecuzione di Diocleziano, migrò in cielo vittorioso.

**SS. Valentina, Tea e Paolo  
**A Cesarea in Palestina, ricordo dei SS. Valentina, Tea e Paolo, martiri durante la persecuzione dell'imperatore Massimiano, sotto il governatore Firmiliano. Valentina, vergine, corse dallo Sposo, dopo molte torture, assieme con la vergine Tea, gettata con lei nel fuoco per aver rovesciato l'ara alzata per gli idoli pagani da adorare. Invece Paolo, condannato a morte, e richiesto un breve intervallo per pregare, invocò Dio per la salvezza di tutti gli uomini, prima di coronare anch'egli il suo martirio per decapitazione.

**S. Teodemiro  
**A Cordoba in Spagna, ricordo di S. Teodemiro, monaco di Carmona e martire ancora in giovane età durante la persecuzione dei Mori.

**BB. Martiri di Salsete  
**A Salsete in India, ricordo dei BB. martiri Rodolfo Aquaviva, Alfonso Pacheco, Pietro Berna, Antonio Francisco, presbiteri, e Francesco Aranha, religioso, della Società di Gesù, che furono uccisi dagli infedeli per aver esaltato la croce.

**B. Michele Ludovico Brulard  
**Su una nave-prigione ancorata al largo di Rochefort, in Francia, ricordo del B. Michele Ludovico Brulard, presbitero dell'Ordine dei Carmelitani Scalzi e martire, fu incarcerato in deplorevoli condizioni durante la Rivoluzione Francese perché sacerdote, e migrò al Signore colpito da malattia.

**BB. Martiri di Urda (Toledo)  
**A Urda, presso Toledo in Spagna, ricordo dei BB. martiri Pietro del Cuore Redondo, presbitero, Felice delle Cinque Piaghe Ugalde Irurzun e Benedetta della Vergine "del Villar" Solano Ruiz, religiose della Congregazione della Passione, che furono coronati dal martirio venendo fucilati durante la grande persecuzione contro la fede cristiana.

**BB. Martiri di Toledo  
**Nella campagna preso Toledo, in Spagna, ricordo dei BB. martiri Federico (Carlo) Rubio Alvarez, presbitero, Primo Martinez de S. Vicente Castillo, Gerolamo Ochoa Urgandarin e Giovanni della Croce (Egidio) Delgado Pastor, religiosi, martiri, che, tutti dell'Ordine di S. Giovanni di Dio, conseguirono la gloriosa corona del martirio nella medesima suddetta persecuzione.

**B. Dionigi Pamplona  
**A Monzon, nei pressi di Huesca, in Spagna, ricordo del B. Dionigi Pamplona, presbitero dell'Ordine dei Sacerdoti Regolari dei Pii Istituti e martire, che fu ucciso in odio alla fede nella stessa persecuzione.

**BB. martiri di Granada**  
A Motril presso Granada, in Spagna, ricordo dei BB. martiri Deogratias Palacios, Leone Inchausti, Giuseppe Rada, Giuliano Moreno, presbiteri, e Giuseppe Riccardo Diez, religioso, che, militanti nell'Ordine degli Agostiniani Riuniti, durante la medesima suddetta persecuzione furono imprigionati e subito fucilati.

**B. Maria Teresa Kowalska  
**Nel campo di prigionia di Dzialdowo in Polonia, ricordo della B. Maria Teresa Kowalska, vergine delle Clarisse Cappuccine e martire, che, nella Polonia occupata durante la guerra, incarcerata per aver conservato la sua fede, morì in prigione sostenuta dalla fede di Cristo.  
 

**26 Luglio.**

**B. Camilla Gentili  
**A San Severino nelle Marche, in Italia, ricordo della B. Camilla Gentili, martire, uccisa dall'empio marito.

**B. Giovanni Ingram  
**A Gateshead, presso Newcastle in Inghilterra, ricordo del B. Giovanni Ingram, presbitero e martire, che, di origine inglese, fu ordinato a Roma ed esercitò il sacerdozio in Scozia; poi attraversò il confine con l'Inghilterra, e condannato, come sacerdote, alla pena capitale: fu martirizzato sotto Elisabetta I.

**B. Giorgio Swallowell  
**A Darlington in Inghilterra, ricordo del B. Giorgio Swallowell, martire, che, nello stesso anno di Ingram, fu condannato a morte per essersi riconciliato con la Chiesa Cattolica: per quanto spaventato e vessato da terribili torture, accettò il supplizio saldo nella fede per Cristo.

**BB. Edoardo Thwing e Roberto Nutter  
**A Lancaster in Inghilterra, ricordo dei BB. Edoardo Thwing, dell'Ordine dei Frati Predicatori, e Roberto Nutter, presbiteri e martiri, che, dopo aver compiuto molte opere nella vigna del Signore, consumarono il loro martirio sotto Elisabetta I, condannati a morte perché sacerdoti cattolici.

**B. Guglielmo Webster  
**A Londra in Inghilterra, ricordo del B. Guglielmo Webster, presbitero e martire, che, dopo aver esercitato il suo ministero per più di vent'anni in diverse prigioni, sotto Carlo I, fu arrestato su ordine del Parlamento in quanto sacerdote cattolico e consumò il suo martirio per impiccagione a Tyburn.

**B. Andrea del Viet-Nam  
**A Phu Yen in Viet-Nam, ricordo del B. Andrea, martire, che, catechista, infuriando la persecuzione contro la dottrina cristiana, catturato da soldati pagani effuse il suo sangue per Cristo, primizia della Chiesa di questa terra.  
BB. Marcello Gaucherio Labigne de Reignefort e Pietro Giuseppe Le Groing de La Romagere  
Su una nave-prigione ancorata al largo di Rochefort, in Francia, ricordo dei BB. Marcello Gaucherio Labigne de Reignefort, della Società Missionaria, e Pietro Giuseppe Le Groing de La Romagere, presbiteri e martiri, che, il primo della zona di Limoges, il secondo del Berry, infuriando la Rivoluzione Francese, furono entrambi imprigionati sulla nave in odio alla religione, e consumarono il loro martirio consunti da malattia.

**BB. Maria Margherita di S. Agostino Bonnet e compagne  
**A Orange in Francia, ricordo delle BB. Maria Margherita di S. Agostino Bonnet e quattro compagne, vergini dell'Ordine di S. Orsola, che subirono il martirio durante la Rivoluzione Francese.

**BB. Vincenzo Pinilla ed Emanuele Martin Sierra  
**A Motril presso Granada, in Spagna, ricordo dei BB. Vincenzo Pinilla, dell'Ordine degli Agostiniani Riuniti, ed Emanuele Martin Sierra, presbiteri e martiri, che il giorno successivo al martirio di cinque compagni di fede furono prelevati dalla chiesa e fucilati sul posto.

**B. Tito Brandsma  
**Nel campo di detenzione di Dachau, presso Monaco di Baviera, ricordo del B. Tito Brandsma, presbitero dell'Ordine dei Carmelitani e martire, che, di origine olandese, per aver difeso la Chiesa e la dignità dell'uomo, sopportò con animo sereno ogni genere di vessazione e tortura, fornendo un esempio di straordinaria carità sia ai suoi compagni di prigionia che ai suoi carnefici.

  
**27 Luglio.**

==**SS. Sette dormienti di Efeso==  
==**Ricordo dei SS. Sette Dormienti di Efeso, che, come si narra, consumato il martirio, riposano in pace, aspettando il giorno della resurrezione.==

==**S. Pantaleone==  
==**A Nicomedia in Bitinia, ricordo di S. Pantaleone (o Panteleimone), martire, che in Oriente è venerato per aver esercitato l'arte medica senza chiedere alcuna ricompensa per la sua opera.==

**SS. Giuliana e Semproniana  
**Ad Illuron presso Barcellona, ricordo delle SS. Giuliana e Semproniana, vergini e martiri.

**S. Galattorio  
**Nella regione del Béarn, presso i Pirenei, ricordo di S. Galattorio, che è onorato come vescovo di Lescar e martire.

**SS. Giorgio, Aurelio, e compagni  
**A Cordoba in Spagna, ricordo dei SS. martiri Giorgio, diacono e monaco siro, Aurelio e Sabigotone, coniugi, e Felice e Liliosa, anch'essi coniugi, che, durante la persecuzione dei Mori, ardenti di desiderio di testimoniare la fede di Cristo, non cessarono mai, in carcere, di lodare Gesù, fino al momento della decapitazione.

**B. Roberto Sutton  
**A Stafford in Inghilterra, ricordo del B. Roberto Sutton, presbitero e martire, che fu impiccato sotto Elisabetta I in quanto sacerdote cattolico.

**B. Guglielmo Davies  
**A Beaumaris in Galles, ricordo del B. Guglielmo Davies, presbitero e martire, che, durante la medesima persecuzione di cui fu vittima Sutton, fu impiccato in quanto sacerdote, pregando per i presenti prima di coronare il suo martirio sul patibolo.

**B. Gioacchino Vilanova Camallonga  
**Ad Olleria presso Valencia, in Spagna, ricordo del B. Gioacchino Vilanova Camallonga, presbitero e martire, che al tempo della persecuzione contro la fede conseguì la gloria celeste.

**BB. Filippo Hernandez Martinez, Zaccaria Abadia Buesa e Giacomo Ortiz Alzueta  
**A Barcellona in Spagna, ricordo dei BB. Filippo Hernandez Martinez, Zaccaria Abadia Buesa e Giacomo Ortiz Alzueta, religiosi della Società Salesiana e martiri, che patirono il martirio durante la grande persecuzione contro la fede.

**B. Maria Clemente di Gesù Crocifisso Staszewska  
**A Oswiecim (Auschwitz), presso Cracovia in Polonia, ricordo della B. Maria Clemente di Gesù Crocifisso Staszewska, vergine dell'Ordine di S. Orsola e martire, che, infuriando la guerra, morì sfinita dalle ferite nel campo di sterminio, dove era stata rinchiusa a patire innumerevoli sofferenze per la sua fede cristiana.

   
**28 Luglio.**

**SS. Martiri della Tebaide d'Egitto  
**Ricordo dei numerosi SS. Martiri che, nella Tebaide in Egitto, patirono per il nome di Cristo durante la persecuzione di Decio e Valeriano, allorché i persecutori torturarono con particolare crudeltà i cristiani che si erano dichiarati tali, allontanando il momento della morte, desiderando uccidere le anime più che i loro corpi.

**S. Acacio  
**A Mileto in Asia Minore, ricordo di S. Acacio, martire sotto Licinio imperatore.

**SS. Nazaro e Celso  
**A Milano in Lombardia, ricordo dei SS. Nazaro e Celso, martiri, le cui spoglie furono ritrovati da S. Ambrogio.

**S. Botvido  
**In Svezia, ricordo di S. Botvido, martire, che, svedese di nascita e battezzato in Inghilterra, si dedicò all'evangelizzazione della sua patria, finché fu assassinato da un uomo che egli stesso aveva riscattato dalla schiavitù.

**S. Melchiorre Garcia Sanpedro  
**A Nam Dinh in Viet-Nam, ricordo di S. Melchiorre Garcia Sanpedro, vescovo dell'Ordine dei Frati Predicatori e martire, che sotto l'imperatore Tu-Duc fu imprigionato in condizioni particolarmente disumane e quindi ucciso brutalmente.

**B. Pietro Poveda Castroverde  
**A Madrid in Spagna, ricordo del B. Pietro Poveda Castroverde, presbitero e martire, che fondò l'Istituto Teresiano per divulgare la dottrina cristiana, e, infuriando la persecuzione contro la Chiesa, fu ucciso in odio alla fede, offrendo a Dio chiara e nobile testimonianza.

**BB. Emanuele Segura e David Carlos  
**A Gabasa presso Saragozza, in Spagna, ricordo dei BB. Emanuele Segura, presbitero, e David Carlos, religioso dell'Ordine dei Sacerdoti Regolari dei Pii Istituti, martiri nella stessa persecuzione.

**S. Giacomo Ilario (Emanuele) Barbal Cosàn  
**A Tarragona in Spagna, ricordo di S. Giacomo Ilario (Emanuele) Barbal Cosàn, religioso dei Fratelli delle Scuole Cristiane, martire, che, infuriando la persecuzione, fu ucciso in odio alla Chiesa di Cristo.

**BB. Giuseppe Caselles Moncho e Giuseppe Castell Camps  
**A Barcellona in Spagna, ricordo dei BB. Giuseppe Caselles Moncho e Giuseppe Castell Camps, presbiteri della Società Salesiana e martiri, che meritarono entrambi di conseguire la gloria della vita eterna attraverso il martirio patito durante la persecuzione contro la fede.

**29 Luglio.**

**S. Callinico  
**A Gangra in Asia Minore, ricordo di S. Callinico, martire.

**S. Felice  
**A Roma, sulla Via Portuense, al terzo miglio, nel cimitero a lui dedicato, ricordo di S. Felice, martire.

**SS. Simplicio, Faustino, Viatrice e Rufo  
**A Roma, nel cimitero di Generosa, ricordo dei SS. Simplicio, Faustino, Viatrice e Rufo, martiri.

**S. Olav  
**A Trondhjem in Norvegia, ricordo di S. Olav, martire, che, re del suo popolo, diffuse nel suo regno la fede cristiana, che aveva conosciuto in Inghilterra, combattendo il paganesimo; morì di spada, colpito dai nemici.

**BB. Martiri di Omura  
**A Omura in Giappone, ricordo dei BB. martiri Ludovico Bertran, presbitero dell'Ordine dei Frati Predicatori, Mancio della S. Croce e Pietro di S. Maria, religiosi dello stesso Ordine, che furono bruciati vivi per Cristo.

**B. Carlo Nicola Antonio Ancel  
**Su una nave-prigione ancorata al largo di Rochefort, in Francia, ricordo del B. Carlo Nicola Antonio Ancel, presbitero della Società di Gesù e Maria e martire, che, durante la Rivoluzione Francese, rinchiuso in odio al sacerdozio in una sordida galera, vi perì consunto da malattia.

**SS. Giuseppe Zhang Wenlan, Paolo Chen Changpin, Giovanni Battista Lou Tingyin e Marta Wang Louzhi  
**A Qingyan nel Guizhou, in Cina, ricordo dei SS. Giuseppe Zhang Wenlan, Paolo Chen Changpin, alunni del seminario, Giovanni Battista Lou Tingyin, amministratore del seminario, e Marta Wang Louzhi, vedova, che, rinchiusi in una grotta fredda e umida, subirono ogni sorta di umiliazione e tormento prima di essere decapitati per la loro fede in Cristo.

**B. Giovan Battista Egozcuezàbal Aldaz  
**A Esplugues presso Barcellona, in Spagna, ricordo del B. Giovan Battista Egozcuezàbal Aldaz, religioso dell'Ordine di S. Giovanni di Dio e martire, che fu ucciso in odio alla Chiesa durante la persecuzione contro la fede.

**B. Giuseppe Calasanz Marques  
**A Valencia in Spagna, ricordo del B. Giuseppe Calasanz Marques, presbitero della Società Salesiana e martire, che sparse il suo sangue per Cristo durante la medesima persecuzione.

  
**30 Luglio.**

**SS. Abdon e Sennen  
**A Roma, nel cimitero di Ponziano sulla Via Portuense, ricordo dei SS. Abdon e Sennen, martiri.

**S. Giulitta  
**A Cesarea in Cappadocia, ricordo di S. Giulitta, che, per essersi costantemente rifiutata di offrire incenso agli idoli, fu bruciata viva per questo.

**SS. Massima, Domitilla e Seconda  
**A Tub in Africa, ricordo delle SS. Massima, Domitilla e Seconda, vergini e martiri, delle quali le prime due, durante la persecuzione di Valeriano e Gallieno, respinsero senza timore l'ordine imperiale di sacrificare agli idoli: per questo furono condannate dal proconsole Anulino, assieme alla fanciulla Seconda, ad essere date in pasto alle bestie feroci, e quindi sgozzate.

**S. Godeleva  
**A Ghistell nelle Fiandre, ricordo di S. Godeleva, martire, che, moglie del signore del luogo, patì numerose angherie da suo marito e da sua suocera, prima di essere strangolata dai due.

**BB. Edoardo Powell, Riccardo Featherstone e Tommaso Abel  
**A Londra in Inghilterra, ricordo dei BB. Edoardo Powell, Riccardo Featherstone e Tommaso Abel, presbiteri e martiri, che, dottori in sacra teologia, si opposero al divorzio richiesto da Enrico VIII, e perseverarono tenacemente nella loro fedeltà al Romano Pontefice: per questo, dopo essere stati imprigionati nella torre di Londra, furono impiccati a Smithfield.

**S. Giuseppe Yuan Gengyin  
**A Daying presso Zaoqiang nello Hebei, in Cina, ricordo di S. Giuseppe Yuan Gengyin, martire, che, durante la persecuzione dei "Boxer", per essersi trovato, mercante, al mercato, fu ucciso perché cristiano.

**BB. Braulione Maria (Paolo) Corres Diaz de Cerio e compagni  
**A Calafell presso Tarragona, in Spagna, ricordo dei BB. Braulione Maria (Paolo) Corres Diaz de Cerio, presbitero, e quattordici compagni dell'Ordine di S. Giovanni di Dio, che, nella persecuzione contro i religiosi, furono catturati e meritarono la gloriosissima corona del martirio, perdonando ai loro nemici.

**BB. Giuseppe Maria Muro Sanmiguel, Gioacchino Prats Baltueña e Zosimo Izquierdo Gil  
**A Castelseràs presso Terulium in Spagna, ricordo dei BB. Giuseppe Maria Muro Sanmiguel, presbitero, Gioacchino Prats Baltueña, religioso, dell'Ordine dei Frati Predicatori, e Zosimo Izquierdo Gil, presbitero, che conseguirono per Cristo la corona della gloria durante la medesima persecuzione.

**B. Sergio Cid Pazo  
**A Barcellona in Spagna, ricordo del B. Sergio Cid Pazo, presbitero della Società Salesiana e martire, che, al tempo della medesima persecuzione, morì a causa della sua impavida testimonianza di fede cristiana.

  
**31 Luglio.**

**SS. Democrito, Secondo e Dionigi  
**A Synnada in Frigia, ricordo dei SS. Democrito, Secondo e Dionigi, martiri.

**S. Fabio  
**A Cesarea in Mauritania, ricordo di S. Fabio, martire, che, per essersi rifiutato di portare il vessillo del governatore alla assemblea della provincia, fu dapprima incarcerato e quindi, perdurando a dichiararsi cristiano, condannato a morte e giustiziato.

**S. Tertullino  
**A Roma sulla Via Latina, ricordo di S. Tertullino, martire.

**S. Elena di Skövde  
**A Skövde, in Svezia, ricordo di S. Elena, vedova, che, ingiustamente uccisa, è ritenuta martire.

**B. Everardo Hanse  
**A Londra in Inghilterra, ricordo del B. Everardo Hanse, presbitero e martire, che custodì fedelmente la sua fede cattolica a partire dal giorno che la professò per la prima volta, la diffuse tra i suoi concittadini, e confermò infine con un glorioso martirio consumato a Tyburn sotto Elisabetta I.

**B. Giovanni Francesco Jarrige de la Morelie du Breuil  
**Su una nave-prigione ancorata al largo di Rochefort, in Francia, ricordo del B. Giovanni Francesco Jarrige de la Morelie du Breuil, presbitero e martire, che fu incarcerato in deplorevoli condizioni durante la Rivoluzione Francese perché sacerdote, dove perì consumato dalla tubercolosi.

**SS. Pietro Doan Cong Quy e Emanuele Phung  
**A Cay Met presso Saigon, in Viet-Nam, ricordo dei SS. Pietro Doan Cong Quy, presbitero, e Emanuele Phung, martiri, che, dopo circa sette mesi di carcere, furono decapitati per Cristo sotto l'imperatore Tu-Duc.  
BB. Dionigi Vicente Ramos e Francesco Remon Jativa  
A Granollers presso Barcellona, in Spagna, ricordo dei BB. Dionigi Vicente Ramos, presbitero, e Francesco Remon Jativa, religioso, dell'Ordine dei Frati Minori Conventuali, che col loro martirio, consumato durante la persecuzione contro la fede, seguirono le tracce di Cristo.

**B. Giacomo Buch Canals  
**A Valencia in Spagna, ricordo del B. Giacomo Buch Canals, religioso della Società Salesiana e martire, che morì confessando Cristo nel corso della medesima persecuzione.

**B. Michele Ozieblowski  
**Nel campo di detenzione di Dachau, presso Monaco di Baviera, ricordo del B. Michele Ozieblowski, presbitero e martire, che, deportato per la sua fede cristiana dalla nativa Polonia, oppressa da un regime nemico della religione, in un carcere straniero, vi portò a compimento il suo martirio tra mille tormenti.

**B. Francesco Stryjas  
**A Calissia in Polonia, ricordo del B. Francesco Stryjas, martire, che, durante la medesima persecuzione, migrò dal Signore gloriosamente, morendo dopo innumerevoli sofferenze.

---

[![](https://www.vatican.va/roman_curia/pontifical_academies/cult-martyrum/martiri/images/top.jpg)](#top)torna in alto.  

---

  
**AGOSTO****.**

   
**1 Agosto.**

**S. Eleazar e compagni  
**Memoria della passione dei sette fratelli, SS. martiri, che ad Antiochia in Siria, regnante Antioco Epifanio, per essersi mantenuti strenuamente fedeli alla legge del Signore furono consegnati a una morte atroce assieme alla loro madre, che patì per ognuno di loro, ma che fu da tutti onorata, come si narra nel II Libro dei Maccabei. Si celebra insieme la memoria di S. Eleazar, scriba anziano e rispettato, rifiutando di mangiare carne sacrilega per amore della vita, preferendo la morte gloriosissima ad una vita spregevole, si recò di buon grado al supplizio, fornendo insigne testimonianza di virtù.

**S. Secondino  
**Sulla Via Prenestina, al tredicesimo miglio da Roma, ricordo di S. Secondino, martire.

**S. Felice  
**A Gerona in Spagna, ricordo di S. Felice, martire durante la persecuzione dell'imperatore Diocleziano.

**B. Tommaso Welbourne  
**A York in Inghilterra, ricordo del B. Tommaso Welbourne, che, maestro dei giochi, venne condannato a morte sotto Re Giacomo I per essere divenuto seguace del Romano Pontefice: impiccato, perì quindi da martire secondo l'esempio di Cristo, Maestro sommo.

**SS. Domenico Nguyen Van Hanh (Dieu) e Bernardo Vu Van Due  
**A Nam Dinh, nel Tonchino, ricordo dei SS. Domenico Nguyen Van Hanh (Dieu), dell'Ordine dei Frati Predicatori, e Bernardo Vu Van Due, presbiteri e martiri, che, sotto l'imperatore Minh Mang, furono decapitati per Cristo.

**B. Benvenuto (Giuseppe) de Miguel Arahal  
**A Madrid, in Spagna, ricordo del B. Benvenuto (Giuseppe) de Miguel Arahal, presbitero del Terz'Ordine di S. Francesco dei Capitolari della Beata Vergine Addolorata, martire, che, infuriando la persecuzione contro la fede cristiana, sparse il suo sangue per Cristo.

**B. Alessio Sobaszek  
**Nel campo di prigionia di Dachau, presso Monaco di Baviera in Germania, ricordo del B. Alessio Sobaszek, presbitero e martire, che, originario della Polonia, deportato durante la guerra dagli invasori nemici dell'umanità, morì per Cristo a causa delle ferite sopportate per difendere la fede.

**BB. Maria Stella del SS. Sacramento (Adelaide) Mardosewicz e compagne  
**Nel bosco presso la cittadina di Nowogródek, in Polonia, ricordo delle BB. Maria Stella del SS. Sacramento (Adelaide) Mardosewicz e dieci compagne della Congregazione delle Sorelle della Sacra Famiglia di Nazareth, vergini e martiri, che, durante i tempi cupi del conflitto bellico, vennero fucilate dai nemici della fede di Cristo, pervenendo così alla gloria celeste.

  
**2 Agosto.**

**S. Rutilio  
**In Africa, ricordo di S. Rutilio, martire, che, dopo essere scampato più volte, in luoghi diversi, alla persecuzione, allontanando talvolta il pericolo con denaro, venne inopinatamente arrestato e consegnato al governatore; dopo aver patito numerosi tormenti, fu infine bruciato vivo, portando così a compimento il suo illustre martirio.

**S. Centolla  
**Nel villaggio di Burgos, in Spagna, ricordo di S. Centolla, martire.

**BB. Filippo di Gesù Munarriz Azcona, Giovanni Diaz Nosti e Leonzio Perez Ramos  
**A Barbastro, sempre in Spagna, ricordo dei BB. Filippo di Gesù Munarriz Azcona, Giovanni Diaz Nosti e Leonzio Perez Ramos, presbiteri e martiri, che, della Congregazione dei Missionari Figli del Cuore Immacolato della B. Vergine Maria, mentre imperversava la persecuzione contro la Chiesa, vennero fucilati dai miliziani alle porte del cimitero, in odio alla vita religiosa che conducevano.

**B. Zefirino Gimenez Malla  
**A Barbastro, in Spagna, ricordo del B. Zefirino Gimenez Malla, martire, che, di stirpe zingara, si dedicò a promuovere la pace e la concordia tra il suo popolo e i vicini, finché, nel corso della medesima persecuzione, gettato in carcere e infine condotto al cimitero, per aver difeso un sacerdote maltrattato dai miliziani, portò a compimento il suo pellegrinaggio terreno venendo colpito dal piombo dei miliziani, mentre teneva fra le mani la corona del Rosario.

**B. Francesco Calvo Burillo  
**Nel villaggio di Hijar, presso Turuel in Spagna, ricordo del B. Francesco Calvo Burillo, presbitero dell'Ordine dei Frati Predicatori e martire, che, infuriando la persecuzione contro la fede, patì il martirio.

**B. Francesco Tomas Serer  
**A Madrid, in Spagna, ricordo del B. Francesco Tomas Serer, presbitero del Terz'Ordine di S. Francesco dei Capitolari della B. Vergine Addolorata e martire, che meritò di spargere il sangue per Cristo durante la medesima persecuzione.  

**3 Agosto.**

**B. Salvatore Ferrandis Seguì  
**Ad Alicante in Spagna, ricordo del B. Salvatore Ferrandis Seguì, presbitero e martire, che, mentre era in corso la persecuzione contro la fede, meritò per Cristo la palma gloriosa del martirio.

**BB. Alfonso Lopez Lopez e Michele Remon Salvador  
**A Samalus, presso Barcellona in Spagna, ricordo dei BB. martiri Alfonso Lopez Lopez, presbitero, e Michele Remon Salvador, religioso, dell'Ordine dei Frati Minori Conventuali, che durante la medesima persecuzione furono coronati del martirio a causa di Cristo.

**B. Francesco Bandres Sanchez  
**A Barcellona in Spagna, ricordo del B. Francesco Bandres Sanchez, presbitero della Società Salesiana e martire, che, al tempo della medesima persecuzione, testimoniò col suo stesso sangue la fedeltà al Signore.

  
**4 agosto.**

**SS. Giustino e Crescenzione  
**A Roma sulla Via Tiburtina, ricordo dei SS. Giustino e Crescenzione, martiri.

**S. Giacinto  
**A Roma sulla Via Labicana, ricordo di S. Giacinto, martire.

**S. Eleuterio  
**A Tarsia in Bitinia, ricordo di S. Eleuterio, martire.

**S. Ia  
**In Persia, ricordo di S. Ia, martire sotto il re Sapore II.

**S. Rainerio  
**A Spalato in Dalmazia, ricordo di S. Rainerio, vescovo e martire, che, già monaco, dapprima sopportò numerosi tormenti nella sede di Cales per aver difeso i diritti della Chiesa, quindi venne lapidato dagli abitanti di Spalato.

**B. Guglielmo Horne  
**A Londra in Inghilterra, ricordo del B. Guglielmo Horne, martire, che, monaco nella locale Certosa, sempre fedele all'osservanza della regola, incarcerato sotto Enrico VIII e consegnato quindi al supplizio a Tyburn, migrò gloriosamente alla destra di Cristo.

**B. Gundisalvo Gonzalo  
**A Madrid in Spagna, ricordo del B. Gundisalvo Gonzalo, religioso dell'Ordine di S. Giovanni di Dio e martire, che, infuriando la persecuzione contro la fede, confessò la sua fede in Cristo col suo stesso sangue.

**BB. Giuseppe Batalla Parramon, Giuseppe Rabasa Bentanachs e Egidio Gil Rodicio  
**A Barcellona in Spagna, ricordo dei BB. martiri Giuseppe Batalla Parramon, presbitero, Giuseppe Rabasa Bentanachs ed Egidio Gil Rodicio, religiosi, della Società Salesiana, che durante la medesima persecuzione conseguirono la vita eterna, vincendo la battaglia della fede.

**B. Enrico Krzysztofik  
**Nel campo di prigionia di Dachau, presso Monaco di Baviera in Germania, ricordo del B. Enrico Krzysztofik, presbitero e martire, che, in tempo di guerra, deportato dalla Polonia in un carcere straniero a causa della sua fede cristiana, consumò il suo martirio attraverso numerosi tormenti.  
 

**5 Agosto.**

**S. Emidio  
**Ad Ascoli Piceno, in Italia, ricordo di S. Emidio, primo vescovo di questa città e martire.

**S. Osvaldo  
**A Maserfield (poi chiamato Oswestry, a causa del nome del santo), nelle campagne inglesi dello Shropshire, ricordo di S. Osvaldo, martire, che, re di Northumbria e famoso condottiero, ma soprattutto amico della pace, diffuse senza soste la fede cristiana nella regione, e fu infine ucciso in odio a Cristo mentre combatteva contro i pagani.

**B. Pietro Michele Noël  
**Su una nave-prigione ancorata al largo di Rochefort, in Francia, ricordo del B. Pietro Michele Noël, presbitero di Rouen e martire, che, durante la Rivoluzione Francese, imprigionato in condizioni spaventose sulla nave in quanto sacerdote, consumò il suo martirio consunto da malattia.  
 

**6 Agosto.**

**SS. Giusto e Pastore**  
A Complutum (Alcalà de Henares), in Spagna, ricordo dei SS. Giusto e Pastore, che, ancora fanciulli, abbandonate le tavolette nella scuola, accorsero spontaneamente al luogo del martirio, dove il governatore ordinò che fossero presi e fustigati; incoraggiandosi l'un l'altro con reciproche esortazioni, furono quindi entrambi sgozzati dal carnefice con la spada, dando la vita per Cristo.

**B. Carlo Lopez Vidal  
**Presso la città di Gandìa, in Spagna, ricordo del B. Carlo Lopez Vidal, martire, che, al tempo della persecuzione contro la fede, raggiunse la gloria celeste.

**B. Taddeo Dulny  
**Nel campo di prigionia di Dachau, presso Monaco di Baviera in Germania, ricordo del B. Taddeo Dulny, martire, che, durante l'occupazione militare della Polonia, fu rinchiuso per la sua fede in Cristo nel campo di prigionia, laddove infine migrò alla gloria celeste, vinto dalle terribili sofferenze.  

**7 Agosto.**

**SS. Sisto II e compagni  
**Memoria dei SS. Sisto II, papa, e compagni. Martiri. Papa Sisto, mentre celebrava la Messa e spiegava ai fratelli la legge divina, sopravvenuti alcuni soldati, venne immediatamente arrestato e decapitato, in forza dell'editto dell'imperatore Valeriano, il sesto giorno di agosto; con lui consumarono il martirio anche quattro diaconi, che furono seppelliti col pontefice a Roma, al Cimitero di S. Callisto sulla Via Appia. Quel giorno anche i SS. Agapito e Felicissimo, suoi diaconi, furono martirizzati nel Cimitero di Pretestato, dove furono anche sepolti.

**S. Afra  
**Ad Augusta di Baviera, in Germania, ricordo di S. Afra, martire, che, peccatrice convertita a Cristo e non ancora battezzata, si narra esser stata bruciata viva per aver testimoniato la sua fede.

**BB. Agatangelo de Vindocino (Francesco) Nourry e Cassiano da Nantes (Gundisalvo) Vaz Lopez-Netto  
**A Gondar in Etiopia, ricordo dei BB. Agatangelo de Vindocino (Francesco) Nourry e Cassiano da Nantes (Gundisalvo) Vaz Lopez-Netto, presbiteri dei Frati Minori Cappuccini e martiri, che, in Siria, Egitto ed Etiopia tentarono di riconciliare con la Chiesa Cattolica i cristiani separati; vennero lapidati, dopo essere stati impiccati con i loro stessi cordoni francescani.

**BB. Martino di S. Felice (Giovanni) Woodcock, Edoardo Bamber e Tommaso Whitaker  
**A Lancaster in Inghilterra, ricordo dei BB. Martino di S. Felice (Giovanni) Woodcock, dell'Ordine dei Frati Minori, Edoardo Bamber e Tommaso Whitaker, presbiteri e martiri, che, per essere rientrati, come sacerdoti, nei domini di re Carlo I, furono per questo condannati al supplizio dell'impiccagione.

**B. Nicola Postgate  
**A York in Inghilterra, ricordo del B. Nicola Postgate, presbitero e martire, che fu impiccato sotto Carlo II per il suo sacerdozio, dopo aver testimoniato Cristo apertamente tra i poveri per circa mezzo secolo.

**S. Michele de la Mora  
**A Colima in Messico, ricordo di S. Michele de la Mora, presbitero e martire, che fu coronato dal martirio durante la persecuzione contro la fede, per il mero fatto di essere un sacerdote.  
 

**8 Agosto.**

**SS. Secondo, Carpoforo, Vittorino e Severiano  
**Ad Albano sulla Via Appia, al quindicesimo miglio da Roma, ricordo dei SS. Secondo, Carpoforo, Vittorino e Severiano, martiri.

**SS. Ciriaco, Largo, Crescenziano, Memmia, Giuliana e Smaragdo  
**A Roma sulla Via Ostiense, al settimo miglio dall'Urbe, ricordo dei SS. Ciriaco, Largo, Crescenziano, Memmia, Giuliana e Smaragdo, martiri.

**S. Marino  
**A Tarso in Cilicia, passione di S. Marino, anziano nativo di Anazarbus, che, sotto l'imperatore Diocleziano e il governatore Lisia, venne decapitato, e le sue spoglie gettate in pasto alle belve, per ordine del prefetto.

**B. Giovanni Felton  
**A Londra in Inghilterra, ricordo del B. Giovanni Felton, martire, che affisse in pubblico la sentenza di scomunica emessa da papa S. Pio V nei confronti di Elisabetta I; per questo motivo consumò il suo martirio glorioso nei pressi della cattedrale di S. Paolo, invocando il nome del Salvatore mentre veniva squartato vivo.

**B. Giovanni Fingley  
**A York in Inghilterra, ricordo del B. Giovanni Fingley, presbitero e martire, che, sotto Elisabetta I, fu condannato a morte e impiccato perché sacerdote. Con lui si celebra anche la memoria del B. Roberto Bickendike, martire, che, nel medesimo periodo, ma in un anno e in un giorno imprecisati, patì i medesimi tormenti fino al martirio, per essere ritornato alla Chiesa Cattolica.

**S. Paolo Ke Tingzhu  
**A Xixiaodun presso Xinhexian, nella provincia cinese dello Hebei, ricordo di S. Paolo Ke Tingzhu, martire, che, capo di un villaggio di cristiani, martoriato e ucciso durante la persecuzione scatenata dai seguaci della setta dei "boxer", fu splendido esempio di fermezza nella fede per gli altri fratelli.

**B. Antonio Silvestre Moya  
**Nel luogo chiamato El Saler, presso Valencia in Spagna, ricordo del B. Antonio Silvestre Moya, presbitero e martire, che, infuriando la persecuzione contro la fede, giunse vittorioso al regno celeste, per la sua indefessa testimonianza di Cristo.

**BB. Maria di Gesù Bambino Badillou y Bullit e compagne  
**A Valencia in Spagna, ricordo delle BB. Maria di Gesù Bambino Badillou y Bullit e compagne, vergini dell'Istituto delle Figlie di Maria delle Pie Scuole, martiri, che, durante la medesima persecuzione, patirono il martirio glorioso per mano dei nemici della Chiesa, andando incontro così a Cristo loro sposo.

**B. Vladimiro Laskowski  
**A Gusen in Germania, ricordo del B. Vladimiro Laskowski, presbitero e martire, che, in tempo di guerra, venne rinchiuso in campo di concentramento per la sua fede cristiana, conseguendo infine attraverso tremende sofferenze la gloria del martirio.  
 

**9 Agosto.**

**S. Teresa Benedetta della Croce (Edith) Stein  
**Memoria di S. Teresa Benedetta della Croce (Edith) Stein, vergine dell'Ordine delle Carmelitane Scalze e martire, che, nata ed educata nella religione ebraica, studiò ed insegnò per alcuni anni filosofia, ricevette quindi attraverso il battesimo la vita nuova in Cristo, che proseguì sotto il velo della consacrazione, fino a quando un giorno, sotto l'empio regime tirannico nemico della fede e della dignità degli uomini, venne rinchiusa nel campo di sterminio di Oswiecim (Auschwitz), presso Cracovia in Polonia, dove trovò la morte avvelenata dal gas.

**S. Romano  
**A Roma, nel Cimitero di S. Lorenzo sulla Via Tiburtina, ricordo di S. Romano, martire.

**SS. martiri di Costantinopoli  
**A Costantinopoli, ricordo dei SS. martiri che si narra siano stati uccisi per aver difeso l'antica icona del Salvatore posta sulla Porta di Enea, che l'imperatore Leone Isaurico aveva ordinato di distruggere.

**B. Riccardo Bere  
**A Londra in Inghilterra, ricordo del B. Riccardo Bere, presbitero e martire, che per ordine di Enrico VIII venne incarcerato con i suoi confratelli della locale Certosa e affamato fino alla morte, per essere rimasto fedele al Romano Pontefice ed aver difeso il matrimonio cristiano.

**B. Claudio Richard  
**Su una sordida nave-prigione ancorata al largo di Rochefort, in Francia, ricordo del B. Claudio Richard, presbitero dell'Ordine di S. Benedetto e martire, che, al tempo della Rivoluzione Francese, in quanto sacerdote, venne rapito dal monastero di Median e gettato in catene sulla nave, dove trovò la morte per malattia mentre confortava e assisteva i compagni di prigionia colpiti dal morbo contagioso e letale.

**B. Florentino Asensio Barroso  
**A Barbastro in Spagna, ricordo del B. Florentino Asensio Barroso, vescovo e martire, che, mentre era in corso la violenta persecuzione contro la Chiesa, testimoniò col proprio sangue quella fede che mai aveva cessato di annunciare al popolo affidatogli, venendo fucilato dai miliziani.

**BB. Ruben di Gesù Lopez Aguilar e compagni  
**A Barcellona in Spagna, ricordo dei BB. Ruben di Gesù Lopez Aguilar e sei compagni, religiosi dell'Ordine di S. Giovanni di Dio e martiri, che furono uccisi in odio alla vita religiosa durante la medesima persecuzione, andando così incontro al Signore.

**BB. Faustino Oteiza e Florentino Felipe  
**Nella cittadella di Azanuy, sempre in Spagna, ricordo dei BB. Faustino Oteiza, presbitero, e Florentino Felipe, religioso dell'Ordine dei Sacerdoti Regolari delle Pie Scuole, martiri, che perirono per Cristo durante la medesima persecuzione contro la fede.

**B. Guglielmo Plaza Hernandez  
**Ad Argès presso Toledo in Spagna, ricordo del B. Guglielmo Plaza Hernandez, presbitero della Confraternita dei sacerdoti operai diocesani e martire, che trovò il martirio durante quella stessa persecuzione.

**B. Germano (Giuseppe Maria) Garrigues Hernandez  
**A Carcaixente presso Valencia in Spagna, ricordo del B. Germano (Giuseppe Maria) Garrigues Hernandez, presbitero dell'Ordine dei Frati Minori Conventuali e martire, che, infuriando la persecuzione contro la fede, trionfò col suo prezioso martirio sui tormenti subiti.  
 

**10 Agosto.**

**S. Lorenzo  
**Festa di S. Lorenzo, diacono e martire, che, desideroso di essere compagno di papa Sisto anche nel martirio, come ricorda S. Leone Magno, essendogli stato ordinato di consegnare i tesori della Chiesa, mostrò all'insipiente tiranno i poveri che aveva sfamato e vestito con i beni elemosinati; tre giorni dopo il martirio di Sisto venne bruciato sulla graticola per la sua fede in Cristo, e in onore del suo trionfo migrarono al cielo anche gli strumenti del suo supplizio. Il suo corpo fu sepolto a Roma al Verano, nel Cimitero che avrebbe preso il suo nome.

**SS. martiri alessandrini  
**Memoria dei SS. martiri che, ad Alessandria d'Egitto, durante la persecuzione dell'imperatore Valeriano, conseguirono la corona del martirio sotto il prefetto Emiliano, dopo avere sopportato a lungo svariati e raffinati generi di torture.

**B. Agostino Ota  
**Nella città di Iki in Giappone, ricordo del B. Agostino Ota, religioso della Società di Gesù e martire, decapitato per Cristo.

**BB. Claudio Giuseppe Jouffret de Bonnefont, Francesco François e Lazzaro Tiersot**  
Su una nave-prigione ancorata al largo di Rochefort, in Francia, ricordo dei BB. Claudio Giuseppe Jouffret de Bonnefont, della Società di S. Sulpizio, Francesco François, dell'Ordine dei Frati Minori Cappuccini, e Lazzaro Tiersot, e dell'Ordine dei Certosini, presbiteri e martiri, che, al tempo della Rivoluzione Francese, rinchiusi in una sordida nave, vi portarono a compimento il loro martirio.

**B. Giuseppe Toledo Pellicer  
**Nel luogo chiamato El Saler, presso Valencia in Spagna, ricordo del B. Giuseppe Toledo Pellicer, presbitero e martire, che si conformò pienamente a quel Cristo, sommo sacerdote, che adorava, imitandolo anche nel trionfo del martirio.

**B. Giovanni Martorell Soria  
**A Valencia in Spagna, ricordo del B. Giovanni Martorell Soria, presbitero della Società Salesiana e martire, che patì il martirio nel corso della stessa persecuzione. Con lui si ricorda anche il B. martire Pietro Mesonero Rodriguez, religioso della medesima Società, che, testimone di Cristo, fu coronato del martirio in un giorno imprecisato, nel villaggio di Vedat de Torrent nei pressi di Valencia.

**BB. Francesco Drzewiecki e Edoardo Grzymala  
**Nel campo di prigionia di Dachau, presso Monaco di Baviera in Germania, ricordo dei BB. Francesco Drzewiecki, della Congregazione della Piccola Opera della Divina Provvidenza, e Edoardo Grzymala, presbiteri e martiri, che, nativi della Polonia, furono deportati in tempo di guerra dalla patria devastata per mano dei persecutori della fede; migrarono a Cristo dopo aver patito il supplizio dell'avvelenamento da gas letale.  
 

**11 Agosto.**

**S. Alessandro il Carbonaio  
**A Comana nel Ponto, ricordo di S. Alessandro, soprannominato il Carbonaio, vescovo, ricco di sapienza e di umiltà cristiana, fu elevato da S. Gregorio il Taumaturgo alla sede vescovile di quella Chiesa, che nobilitò non solo con la predicazione, ma addirittura col martirio consumato fra le fiamme.

**S. Tiburzio  
**A Roma, nel cimitero detto dei due lauri, al terzo miglio della Via Labicana, ricordo di S. Tiburzio, martire, lodato da papa S. Damaso.

**S. Susanna  
**A Roma, ricordo di S. Susanna, al cui nome, onorato tra quelli dei martiri nelle antiche celebrazioni, fu dedicata nel sesto secolo la Basilica di Titulo Gaio, presso le Terme di Diocleziano.

**S. Rufino  
**Ad Assisi in Umbria, ricordo di S. Rufino, primo vescovo di questa città e martire.

**BB. Giovanni Sandys, Stefano Rowsham e Guglielmo Lampley  
**A Gloucester in Inghilterra, ricordo dei BB. martiri Giovanni Sandys, Stefano Rowsham, presbiteri, e Guglielmo Lampley, sarto, che consumarono tutti il loro martirio per Cristo sotto Elisabetta I, in giorni diversi e imprecisati.

**B. Giovanni Giorgio (Giacomo) Rhem  
**Su una nave-prigione ancorata al largo di Rochefort, in Francia, ricordo del B. Giovanni Giorgio (Giacomo) Rhem, presbitero dell'Ordine dei Frati Predicatori e martire, che, durante la Rivoluzione Francese, gettato in una sordida prigione, infuse speranza nei cuori dei compagni di detenzione, stremati dalle aspre condizioni di vita, prima di morire per Cristo stroncato da un morbo incurabile.

**B. Raffaele Alonso Gutierrez  
**Ad Agullent presso Valencia, in Spagna, ricordo del B. Raffaele Alonso Gutierrez, martire, che, padre di famiglia, infuriando la persecuzione contro la fede, sparse il suo sangue per Cristo. Con lui si celebra la memoria del B. martire Carlo Diaz Gandia, che nel medesimo villaggio, in questa giornata, vinse la battaglia della fede conseguendo il premio della vita eterna.

**B. Michele Domingo Cendra  
**A Prat de Compte, vicino a Tarragona in Spagna, ricordo del B. Michele Domingo Cendra, religioso della Società Salesiana e martire, che meritò di conseguire l'insigne palma del martirio nel corso della medesima persecuzione.

**B. Maurizio Tornay  
**Ai confini del Tibet, ricordo del B. Maurizio Tornay, presbitero e martire, che, canonico regolare della Congregazione dei SS. Nicola e Bernardo di Monte Giove, annunciò instancabilmente il Vangelo in Cina ed in Tibet, prima di venire assassinato dai nemici di Cristo.

**12 Agosto.**

**S. Euplo  
**A Catania in Sicilia, ricordo di S. Euplo, martire, che, durante la persecuzione dell'imperatore Diocleziano, come si tramanda, poiché aveva in mano il Vangelo, fu per questo gettato in carcere dal governatore Calvisiano; interrogato nuovamente, si gloriò di conservare nel suo cuore il Vangelo, e per questo fu torturato fino alla morte.

**SS. Aniceto e Fozio  
**A Nicomedia, in Asia Minore, ricordo dei SS. Aniceto e Fozio, martiri.

**SS. Porcario e compagni  
**A Lérins, su un'isola della costa della Provenza, ricordo dei SS. martiri Porcario, abate, e numerosi monaci, che si dice essere stati assassinati dai Saraceni.

**B. Carlo Meehan  
**A Ruthin, nel Galles settentrionale, ricordo del B. Carlo Meehan, presbitero dell'Ordine dei Frati Minori e martire, che, irlandese per nascita, venne arrestato mentre faceva ritorno in patria percorrendo quella regione, e quindi condannato a morte, per essere entrato - come sacerdote - nei territori soggetti a Carlo II: impiccato e sventrato, conseguì la palma del martirio.

**B. Pietro Jarrige de la Morélie de Puyredon  
**Su una nave-prigione ancorata al largo di Rochefort, in Francia, ricordo del B. Pietro Jarrige de la Morélie de Puyredon, presbitero e martire, che, durante la persecuzione contro la Chiesa, esposto senza interruzioni alla forza dei raggi solari, morì per la sua fede in Cristo.

**SS. Giacomo Do Mai Nam, Antonio Nguyen Dich e Michele Nguyen Huy My  
**A Nam Dinh, nel Tonchino, ricordo dei SS. Giacomo Do Mai Nam, presbitero, Antonio Nguyen Dich, contadino, e Michele Nguyen Huy My, medico, che furono decapitati per Cristo dopo molti tormenti sotto l'imperatore Minh Mang.

**B. Vittoria Diaz y Bustos de Molina  
**Ad Hornachuelos presso Cordoba, in Spagna, ricordo della B. Vittoria Diaz y Bustos de Molina, vergine e martire, che esercitò l'ufficio di maestra presso l'Istituto Teresiano; allo scoppio dell'ostilità contro la Chiesa, confessò la sua fede cristiana, e meritò di patire essa stessa il martirio, esortando gli altri compagni a fare altrettanto.

**B. Flavio (Atilano) Argüeso Gonzalez  
**A Valle Mauro presso Madrid, in Spagna, ricordo del B. Flavio (Atilano) Argüeso Gonzalez, religioso dell'Ordine di S. Giovanni di Dio e martire, che fu ucciso in odio alla fede cristiana nel corso della medesima persecuzione.

**BB. Sebastiano Calvo Martinez e compagni  
**A Barbastro presso Oscam, nell'Aragona spagnola, ricordo dei BB. Sebastiano Calvo Martinez, presbitero, e cinque compagni, martiri, che, religiosi della Congregazione dei Missionari del Cuore Immacolato di Maria, portarono a termine vittoriosi la gloriosa battaglia durante la medesima persecuzione.

**B. Antonio Perulles Estivill  
**A Tarragona in Spagna, ricordo del B. Antonio Perulles Estivill, presbitero della Confraternita dei sacerdoti operai diocesani e martire, che, nel corso della medesima persecuzione contro la fede, portò a termine gloriosamente il suo pellegrinaggio terreno.

**BB. Floriano Stepniak e Giuseppe Straszewski  
**Nel campo di prigionia di Dachau, presso Monaco di Baviera in Germania, ricordo dei BB. Floriano Stepniak, dell'Ordine dei Frati Minori Cappuccini, e Giuseppe Straszewski, presbiteri e martiri, che, durante l'occupazione militare della Polonia, persero la vita per Cristo nel campo di prigionia, avvelenati dal gas mortale.

**B. Carlo Leisner  
**A Planegg, presso Monaco di Baviera in Germania, ricordo del B. Carlo Leisner, presbitero e martire, che, ancora diacono, a causa della sua pubblica professione di fede cristiana e dell'indefesso conforto portato alle anime affidategli, fu rinchiuso in carcere; ordinato sacerdote nel campo di prigionia di Dachau, una volta tornato in libertà perì per le sofferenze e le torture patite in detenzione.  
 

**13 Agosto.**

**SS. Ponziano e Ippolito  
**Festa dei SS. martiri Ponziano, papa, e Ippolito, presbitero, furono deportati insieme in Sardegna, dove entrambi scontarono la loro condanna e vennero coronati della corona del martirio; ambedue furono seppelliti a Roma, Ippolito nel cimitero sulla Via Tiburtina, Ponziano invece nel Cimitero di Callisto.

**S. Cassiano  
**A Imola in Emilia-Romagna, ricordo di S. Cassiano, martire, che, essendosi rifiutato di sacrificare agli idoli, venne trafitto a morte, con gli stiletti di ferro usati per scrivere, dagli stessi ragazzi di cui era stato maestro, rendendo la pena del martirio tanto più dolorosa quanto meno pesante era la mano che lo colpiva.

**BB. Patrizio O'Healy e Connor O'Rourke  
**A Macolicum in Irlanda, ricordo dei BB. Patrizio O'Healy, vescovo di Mayo, e Connor O'Rourke, presbitero, entrambi dell'Ordine dei Frati Minori, che, a causa del loro sacerdozio dichiarato apertamente, furono condannati a morte e condotti al patibolo.

**B. Guglielmo Freeman  
**A Viroviacum in Inghilterra, ricordo del B. Guglielmo Freeman, presbitero e martire, che, condannato a morte sotto Elisabetta I per il solo fatto di essere un sacerdote cattolico, nei pressi del patibolo cominciò ad intonare il "Te Deum", recandosi quindi con animo fermo al supplizio.

**B. Pietro Gabilhaud  
**Su una nave-prigione ancorata al largo di Rochefort, in Francia, ricordo del B. Pietro Gabilhaud, presbitero e martire, che, rinchiuso sulla galera durante la Rivoluzione Francese a causa del suo sacerdozio, perì consumato dalla fame e dalle malattie.

**BB. Secondino Maria Ortega Garcia e compagni  
**A Barbastro presso Oscam, nell'Aragona spagnola, ricordo dei BB. Secondino Maria Ortega Garcia, presbitero, e diciannove compagni, martiri, che, religiosi della Congregazione dei Missionari Figli del Cuore Immacolato di Maria, infuriando la persecuzione contro la Chiesa, furono uccisi in odio alla vita religiosa.

**B. Giovanni Agramunt  
**Ad Almazora sulla costa della Spagna, ricordo del B. Giovanni Agramunt, presbitero dell'Ordine dei Sacerdoti Regolari delle Scuole Pie e martire durante la medesima persecuzione.

**B. Giacomo Gapp  
**A Berlino, in località Plötzensee, in Germania, ricordo del B. Giacomo Gapp, presbitero della Società di Maria e martire, che con animo fermo predicava l'assoluta incompatibilità con la dottrina cristiana degli empi atti del regime militare nemico della dignità umana e cristiana; per questo dovette subire numerose persecuzioni, e recarsi in esilio in Spagna e in Francia; arrestato dagli emissari del regime tirannico, fu infine condannato a morte e decapitato.

**B. Modesto Garcia Martì  
**Ad Albocasser in Spagna, ricordo del B. Modesto Garcia Martì, presbiteri dell'Ordine dei Frati Minori Cappuccini e martire, che portò a compimento la sua scelta evangelica con il martirio subito durante la persecuzione contro la fede.

**B. Giuseppe Bonet Nadal  
**A Barcellona in Spagna, ricordo del B. Giuseppe Bonet Nadal, presbitero della Società Salesiana e martire, che, al tempo della medesima persecuzione, perfezionò la sua battaglia per la fede.  
 

**14 Agosto.**

**S. Massimiliano Kolbe  
**Memoria di S. Massimiliano Maria (Raimondo) Kolbe, presbitero dell'Ordine dei Frati Minori Conventuali e martire, che, fondatore della Milizia di Maria Immacolata, deportato in diversi luoghi di prigionia, e giunto infine nel campo di sterminio di Oswiecim (Auschwitz) presso Cracovia in Polonia, si consegnò ai carnefici al posto di un compagno di prigionia, attuando il proprio ministero come sacrificio di carità ed esempio di fedeltà a Dio ed amore agli uomini.

**S. Ursicino  
**In Illiria, ricordo di S. Ursicino, martire.

**S. Marcello di Apamea  
**Ad Apamea in Siria, ricordo di S. Marcello, vescovo e martire, che fu ucciso dai pagani, furenti perché aveva abbattuto un tempio dedicato a Giove.

**BB. martiri di Otranto  
**A Otranto in Puglia, ricordo dei circa ottocento BB. martiri, che ricevettero la corona del martirio venendo decapitati dai turchi Ottomani che avevano espugnato la città: costoro ordinarono loro di abbandonare la fede cristiana, ma gli "idruntini", esortati dal B. Antonio Primaldo, anziano tessitore, a perseverare nella fede di Cristo, conseguirono la palma gloriosa.

**SS. Domenico Ibanez de Erquicia e Francesco Shoyemon  
**A Nagasaki in Giappone, ricordo dei SS. martiri Domenico Ibanez de Erquicia, presbitero dell'Ordine dei Frati Predicatori, e Francesco Shoyemon, novizio del medesimo Ordine e catechista, che furono uccisi in odio al nome di Cristo sotto lo shogun Tokugawa Yemitsu.

**B. Vincenzo Rubiols Castellò  
**A Picassent presso Valencia in Spagna, ricordo del B. Vincenzo Rubiols Castellò, presbitero e martire, che testimoniò col martirio la sua fede in Cristo durante la persecuzione.

**B. Felice Yuste Cava  
**Ad El Saler nei pressi di Valencia, in Spagna, ricordo del B. Felice Yuste Cava, presbitero e martire, a cui il Signore ha donato il premio eterno, a causa della sua incrollabile fedeltà.  
 

**15 Agosto.**

**S. Tarcisio  
**A Roma nel Cimitero di Callisto, sulla Via Appia, ricordo di S. Tarcisio, martire, che, mentre proteggeva la Santissima Eucarestia, che una folla infuriata di pagani cercava di profanare, preferì essere lapidato a morte piuttosto che abbandonare le Sacre Specie ai cani.  
SS. Stratone, Filippo ed Eutichiano  
A Nicomedia in Bitinia, ricordo dei SS. Stratone, Filippo ed Eutichiano, martiri.

**B. Isidoro Bakanja  
**Nella cittadina di Wenga presso Busira, nel Congo Belga, ricordo del B. Isidoro Bakanja, martire, che, giovane convertito al cristianesimo, venne a lungo ferocemente torturato, in odio alla religione cattolica che professava, dal direttore della compagnia coloniale dove lavorava; morì per le ferite subite dopo pochi mesi, perdonando al suo persecutore.

**SS. Luigi Batis Sainz, Emanuele Morales, Salvatore Lara Puente e Davide Roldan Lara  
**A Chalchihuites nella regione di Durango, in Messico, ricordo dei SS. martiri Luigi Batis Sainz, presbitero, Emanuele Morales, padre di famiglia, Salvatore Lara Puente e Davide Roldan Lara, che furono uccisi durante la persecuzione messicana in odio al nome di Cristo.

**BB. Ludovico Masferrer Vila e compagni  
**A Barbastro presso Oscam, in Spagna, ricordo dei BB. Ludovico Masferrer Vila, presbitero, e diciannove compagni, martiri, che, religiosi della Congregazione dei Missionari del Cuore Immacolato di Maria, infuriando la persecuzione contro la Chiesa, affidarono a Cristo la loro vita e raggiunsero nella gloria del Signore i confratelli assassinati in precedenza nel medesimo luogo.

**B. Giuseppe Maria Peris Polo  
**Ad Almazora sulla costa della Spagna, ricordo del B. Giuseppe Maria Peris Polo, presbitero della Confraternita dei sacerdoti operai diocesani e martiri, che conseguì la palma del martirio nel corso della medesima persecuzione.

**B. Maria del Santuario di S. Luigi Gonzaga (Elvira) Moragas Cantarero  
**A Madrid in Spagna, ricordo della B. Maria del Santuario di S. Luigi Gonzaga (Elvira) Moragas Cantarero, vergine dell'Ordine delle Carmelitane Scalze e martire durante la medesima persecuzione.

**B. Domenico (Agostino) Hurtado Soler  
**A Madrid in Spagna, ricordo del B. Domenico (Agostino) Hurtado Soler, presbitero del Terz'Ordine di S. Francesco dei Capitolari della B. Vergine Addolorata, martire, che patì il martirio per aver testimoniato Cristo.

**B. Vincenzo Soler  
**A Motril presso Granada, sulla costa della Spagna, ricordo del B. Vincenzo Soler, presbitero dell'Ordine degli Agostiniani Riuniti e martire, che, nel corso della medesima persecuzione, fu condannato alla pena capitale assieme ad altri compagni di prigionia, da lui stesso preparati con pietà alla morte, ed infine fucilato dinanzi alle mura di un cimitero, dove trionfò in Cristo.

**B. Carmelo Sastre Sastre  
**Nel villaggio di Palma de Gandia in Spagna, ricordo del B. Carmelo Sastre Sastre, presbitero e martire, che, durante la medesima persecuzione, seguendo le tracce di Cristo, con l'aiuto della Sua grazia ottenne il premio della vita eterna.

**B. Giacomo Bonet Nadal  
**A Tarrega presso Barcellona, in Spagna, ricordo del B. Giacomo Bonet Nadal, presbitero della Società Salesiana e martire, che, fedele discepolo di Cristo, meritò di essere redento col suo stesso sangue.  

**16 agosto.**

**B. Giovanni di S. Marta  
**A Kyoto in Giappone, ricordo del B. Giovanni di S. Marta, presbitero dell'Ordine dei Frati Minori e martire, che, mentre veniva condotto al supplizio, predicava al popolo e cantava il salmo "Laudate Dominum, omnes gentes".

**BB. Simone e Maddalena Bokusai Kyota, Tommaso e Maria Gengoro, e Giacomo Gengoro  
**A Kokura in Giappone , ricordo dei BB. martiri Simone Bokusai Kyota, catechista, e Maddalena, sua moglie, Tommaso Gengoro e Maria, sua moglie, e il loro figlio Giacomo, ancora fanciullo, che, per ordine del governatore Yetsundo, furono tutti crocifissi a testa in giù in odio alla religione cristiana.

**B. Giovanni Battista Menestrel  
**Su una nave-prigione ancorata al largo di Rochefort, in Francia, ricordo del B. Giovanni Battista Menestrel, presbitero e martire, che, al tempo della Rivoluzione Francese, condannato alla galera in quanto sacerdote, vi portò a termine il suo martirio tra mille tormenti.

**S. Rosa Fan Hui  
**A Fanjiazhuang presso Wujiao, nello Hebei cinese, ricordo di S. Rosa Fan Hui, vergine e martire, che, durante la persecuzione scatenata dai seguaci della setta dei "Boxer", venne dapprima ferita e pugnalata ripetutamente, e quindi gettata nel fiume ancora agonizzante.

**B. Placido Garcia Gilabert  
**A Denia nella regione di Alicante, in Spagna, ricordo del B. Placido Garcia Gilabert, religioso dell'Ordine dei Frati Minori e martire, che condusse a termine egregiamente la buona battaglia per Cristo.

**B. Enrico Garcia Beltran  
**Nel paese di Benicasim, in Spagna, ricordo del B. Enrico Garcia Beltran, diacono dell'Ordine dei Frati Minori Cappuccini e martire, che attraverso il martirio venne reso partecipe della vittoria di Cristo.

**B. Gabriele (Giuseppe Maria) Sanchis Mompò  
**A Picasent nei pressi di Valencia, in Spagna, ricordo del B. Gabriele (Giuseppe Maria) Sanchis Mompò, religioso del Terz'Ordine di S. Francesco dei Capitolari della Beata Vergine Addolorata e martire, che raggiunse il signore per mano dei nemici della Chiesa.  
 

**17 agosto.**

**S. Mirone  
**A Cizico nell'Ellesponto, ricordo di S. Mirone, presbitero e martire, che, come si narra, venne decapitato dopo molti tormenti sotto il governatore Antipatro, regnante l'imperatore Decio.

**S. Mamante  
**A Cesarea di Cappadocia, ricordo di S. Mamante (o Mamas), martire, che, umilissimo pastore, visse nel bosco in montagna nella massima semplicità: testimoniando la sua fede in Cristo consumò infine il suo martirio sotto l'imperatore Aureliano.

**S. Gerone  
**In Frisia, ricordo di S. Gerone, presbitero e martire, che, come si tramanda, fu ucciso dai pagani Normanni.

**SS. Giacomo Kyuhei Gorobioye Tomonaga e Michele Kurobioye  
**A Nagasaki in Giappone, ricordo dei SS. martiri Giacomo Kyuhei Gorobioye Tomonaga, presbitero dell'Ordine dei Frati Predicatori, e Michele Kurobioye, che furono condannati a morte per Cristo sotto il comandante supremo Togukawa Yemitsu.

**B. Natale Ilario Le Conte  
**Su una nave-prigione ancorata al largo di Rochefort, in Francia, ricordo del B. Natale Ilario Le Conte, martire, che, chierico della cattedrale di Bruges dedito al servizio musicale, infuriando la persecuzione, venne rinchiuso in galera in odio alla religione, dando la vita per Cristo.

**B. Enrico Canadell  
**Presso la cittadella di Castelfullit de la Roca, vicino a Gerona in Spagna, ricordo del B. Enrico Canadell, presbitero dell'Ordine dei Chierici Regolari delle Scuole Pie e martire, ucciso in odio alla Chiesa.

   
**18 Agosto.**

**S. Agapito  
**A Preneste nel Lazio, ricordo di S. Agapito, martire.

**SS. Martiri di Utica  
**A Utica, in Africa, ricordo dei SS. martiri (soprannominati la "Massa Candida"), che, più numerosi dei pesci raccolti dagli Apostoli nella rete, fedeli al loro vescovo Quadrato, testimoniando insieme Cristo Figlio di Dio, terminarono nobilmente la loro vita terrena.

**S. Leone  
**A Mira in Licia, ricordo di S. Leone, martire.

**B. Antonio Banassat  
**Su una nave-prigione ancorata al largo di Rochefort, in Francia, ricordo del B. Antonio Banassat, presbitero e martire, che, parroco, mentre infuriava la Rivoluzione Francese, fu imprigionato per odio nei confronti della fede che professava e rinchiuso in una galera dove perì di stenti e di fame.

**B. Francesco Arias Martin  
**A Valle Mauro presso Madrid, in Spagna, ricordo del B. Francesco Arias Martin, presbitero e martire, che, novizio dell'Ordine di S. Giovanni di Dio, durante la persecuzione portò a compimento in breve tempo il suo cammino di perfezione cristiana.

**BB. Giacomo Falgarona Vilanova e Atanasio Vidaurreta Labra  
**A Barbastro presso Oscam, in Spagna, ricordo dei BB. Giacomo Falgarona Vilanova e Atanasio Vidaurreta Labra, religiosi della Congregazione dei Missionari Figli del Cuore Immacolato di Maria, martiri durante la medesima persecuzione.

**B. Martino Martinez Pascual  
**A Dertosa in Spagna, ricordo del B. Martino Martinez Pascual, presbitero e martire, che, aggregato alla Confraternita dei sacerdoti operai diocesani, durante la medesima persecuzione e nel medesimo giorno, ricevette anch'egli la gloriosa corona.

**B. Vincenzo Maria Izquierdo Alcon  
**A Rafelbunyol presso Valencia, in Spagna, ricordo del B. Vincenzo Maria Izquierdo Alcon, presbitero e martire, ucciso in odio alla sua fede cristiana.

**B. Rosa di Nostra Signora del Buon Consiglio Pedret Rull  
**Sulla strada che da Cullera porta a Valencia, in Spagna, ricordo della B. Rosa di Nostra Signora del Buon Consiglio Pedret Rull, vergine dell'Istituto delle Sorelle delle Scuole Cristiane, martire, che fu incoronata per aver testimoniato Cristo.  
 

**19 Agosto.**

**S. Magno  
**A Fabreteria Vetere, nel Lazio, ricordo di S. Magno, martire.

**S. Magino  
**A Tarragona in Spagna, ricordo di S. Magino, martire.

**S. Timoteo  
**A Gaza in Palestina, ricordo di S. Timoteo, martire, che, durante la persecuzione dell'imperatore Diocleziano, sotto il governatore Urbano, dopo aver sopportato numerose torture, venne bruciato a fuoco lento.

**SS. Andrea il Tribuno e compagni  
**In Cilicia, ricordo dei SS. Andrea, tribuno, e compagni, suoi soldati, che, come si narra, vinta miracolosamente una battaglia contro i persiani, si convertirono a Cristo: incriminati per questo motivo, furono massacrati dall'esercito del governatore Seleuco sulle montagne del Tauro, regnante l'imperatore Massimiano.

**BB. Quindici Martiri di Nagasaki  
**A Nagasaki in Giappone, ricordo dei BB. martiri Ludovico Flores, presbitero dell'Ordine dei Frati Predicatori, Pietro de Zuñiga, presbitero dell'Ordine degli Eremiti di S. Agostino, e tredici compagni, marinai giapponesi, che, arrivati in porto e subito catturati a causa della loro fede cristiana, portarono a compimento assieme, dopo diversi tormenti, il loro martirio.

**B. Ugo Green  
**A Dorchester in Inghilterra, ricordo del B. Ugo Green, presbitero e martire, che, ordinato sacerdote a Douai, esercitò in patria per trent'anni il suo ministero, finché, sotto re Carlo I, meritò anch'egli di essere associato alla passione di Cristo, venendo dilaniato col ferro a lungo e crudelmente.

**B. Francesco Ibañez Ibañez  
**A Llosa de Ranes, presso Valencia, in Spagna, ricordo del B. Francesco Ibañez Ibañez, presbitero e martire, che, mentre incalzava la persecuzione contro la fede, portò a termine la sua vita seguendo Cristo fino alla morte.

**B. Tommaso Sitjar Fortìa  
**A Gandìa, presso Valencia, in Spagna, ricordo del B. Tommaso Sitjar Fortìa, presbitero della Società di Gesù e martire, che sparse il suo sangue per Cristo durante la medesima persecuzione.

**BB. Elvira della Natività della Nostra Signora Torrentallé Paraire e compagne  
**Ad El Saler presso Valencia, in Spagna, ricordo delle BB. Elvira della Natività della Nostra Signora Torrentallé Paraire e compagne, vergini dell'Istituto delle Sorelle delle Scuole Cristiane e martiri, che raccolsero il frutto eterno della buona battaglia, a motivo della loro fede in Cristo loro sposo.  
 

**20 Agosto.**

**SS. Leovigildo e Cristoforo  
**A Cordoba in Spagna, ricordo dei SS. Leovigildo e Cristoforo, monaci, che, durante la persecuzione dei Mori, spontaneamente testimoniarono Cristo dinanzi al magistrato: per questo motivo furono decapitati, ricevendo così la palma del martirio.

**BB. Ludovico Francesco Le Brun e Gervasio Brunel  
**Su una nave-prigione ancorata al largo di Rochefort, in Francia, ricordo dei BB. Ludovico Francesco Le Brun e Gervasio Brunel, presbiteri e martiri, che, l'uno monaco della Congregazione Benedettina di S. Mauro, l'altro invece priore dell'Abbazia Cistercense Trappista, incarcerati in condizioni disumane durante la Rivoluzione Francese, consumarono il loro martirio consunti da malattia.

**B. Mattia Cardona  
**A Valle Bona sulla costa di Spagna, ricordo del B. Mattia Cardona, presbitero dell'Ordine dei Chierici Regolari delle Scuole Pie e martire durante la persecuzione contro la religione cristiana.

**B. Maria Climent Mateu  
**A Xàtiva presso Valencia, in Spagna, ricordo della B. Maria Climent Mateu, vergine e martire, che, al tempo della medesima persecuzione, meritò per la sua perseveranza nella fede di conformarsi a Cristo nella Sua passione.

**21 Agosto.**

**SS. Agatonico, Zotico e altri compagni  
**In Tracia, ricordo dei SS. Agatonico, Zotico e altri compagni, martiri, che si narra aver subito il martirio a Selymbria ed in diverse altre località.

**S. Quadrato  
**A Utica in Africa, ricordo di S. Quadrato, vescovo e martire, che, assieme a tutto il suo popolo, chierici e laici, testimoniò Cristo, e da buon pastore seguì dopo quattro giorni nel martirio il gregge che aveva pascolato.

**S. Lussurio  
**A Fordingiano in Sardegna, ricordo di S. Lussurio, martire.

**SS. Bassa, Teognio, Agapio e Pisto  
**Memoria dei SS. martiri Bassa e i suoi tre figli Teognio, Agapio e Pisto, che si narra abbiano subito il martirio: Bassa sull'isola di Alona, gli altri invece a Edessa in Siria..

**S. Privato  
**Presso Gabalos in Francia, ricordo di S. Privato, vescovo e martire, che, durante l'invasione dei Vandali, catturato nella cripta, dove si era ritirato a pregare e a digiunare, venne frustato fino alla morte per essersi rifiutato di sacrificare agli idoli e di consegnare il suo gregge.

**SS. Bernardo (Ahmed), Maria (Zaida) e Grazia (Zoraida)  
**Ad Alzira presso Valencia, in Spagna, ricordo dei SS. martiri Bernardo (già Ahmed), monaco dell'Ordine Cistercense, e le sue sorelle Maria (Zaida) e Grazia (Zoraida), che egli stesso aveva condotto dalla religione maomettana alla fede di Cristo.

**S. Giuseppe Dang Dình (Nien) Vien  
**Ad Hung Yen nel Tonchino, ricordo di S. Giuseppe Dang Dình (Nien) Vien, presbitero e martire sotto l'imperatore Minh Mang.

**B. Salvatore Estrugo Solves  
**Ad Alberic presso Valencia, in Spagna, ricordo del B. Salvatore Estrugo Solves, presbitero e martire, che, al tempo della persecuzione, sopportò per amore di Cristo ogni avversità fino alla palma del martirio.

**B. Raimondo Peirò Victori  
**Ad El Morrot presso Barcellona, in Spagna, ricordo del B. Raimondo Peirò Victori, presbitero dell'Ordine dei Frati Minori e martire, che, nel corso della medesima persecuzione, accolse fedelmente le parole di Cristo, entrando attraverso la morte nella vita gloriosa.

**B. Brunone Zembol  
**Presso Monaco di Baviera, in Germania, ricordo del B. Brunone Zembol, martire, che, deportato a causa della fede dalla nativa Polonia, oppressa da un regime tirannico nemico di Dio, morì gloriosamente nel campo di prigionia di Dachau, segnato da mille sofferenze.

**22 Agosto.**

**S. Sinforiano  
**Ad Autun in Francia, ricordo di S. Sinforiano, martire: mentre era condotto al luogo del supplizio, la madre gli disse, dalle mura della città: "Figlio, figlio, Sinforiano: ricordati del Dio vivo. Oggi non perdi la vita, ma ne ottieni una migliore".

**S. Timoteo  
**A Roma, nell'omonimo cimitero sulla Via Ostiense, ricordo di S. Timoteo, martire.

**B. Tommaso Percy  
**A York in Inghilterra, ricordo del B. Tommaso Percy, martire, che, conte di Northumbria, per aver conservato la sua fedeltà alla Chiesa Romana conseguì la palma del martirio, venendo decapitato sotto Elisabetta I.

**BB. Guglielmo Lacey e Riccardo Kirkman  
**Nello stesso luogo, sotto la medesima regina, ricordo dei BB. Guglielmo Lacey e Riccardo Kirkman, presbiteri e martiri, che, condannati a morte per essere entrati da sacerdoti in Inghilterra, furono condotti al supplizio del patibolo.

**S. Giovanni Wall  
**A Worcester in Inghilterra, ricordo di S. Giovanni Wall, presbitero dell'Ordine dei Frati Minori e martiri, che, dopo avere adempiuto segretamente per più di vent'anni ai suoi doveri pastorali, fu infine impiccato e sventrato sotto re Carlo II, perché sacerdote cattolico.

**S. Giovanni Kemble  
**Ad Hereford in Inghilterra, ricordo di S. Giovanni Kemble, presbitero e martire, che esercitò per oltre un cinquantennio in tempo di persecuzione il suo ministero, prima di completare il suo martirio, oramai ottuagenario, venendo impiccato perché sacerdote.

**B. Elia Leymarie de Laroche  
**Su una nave-prigione ancorata al largo di Rochefort, in Francia, ricordo del B. Elia Leymarie de Laroche, presbitero e martire, che, gettato in una sordida galera, e qui picchiato selvaggiamente, vi morì colpito da malattia.

**B. Simeone Lukac  
**A Starunya, nei pressi di Stanislaopolis in Ucraina, ricordo del B. Simeone Lukac, vescovo e martire, che, durante il regime tirannico nemico della fede, provvedendo clandestinamente al ministero pastorale del gregge dei cattolici di Rito bizantino, proclamò infine con la sua morte fedele la gloria e l'onore di Cristo Signore e Dio.

**23 Agosto.**

**SS. Abbondio e Ireneo  
**A Roma nel Cimitero di S. Lorenzo sulla Via Tiburtina, ricordo dei SS. Abbondio e Ireneo, martiri.

**SS. Ciriaco e Archelao  
**A Roma, presso l'Isola Tiberina, ricordo dei SS. Ciriaco e Archelao, martiri.

**S. Lupo  
**A Novi (Cezava) in Mesia Inferiore, ricordo di S. Lupo, martire, che si narra aver raggiunto la libertà di Cristo patendo il martirio di spada.

**SS. Claudio, Asterio e Neone  
**Ad Aegea in Cilicia, ricordo dei SS. martiri Claudio, Asterio e Neone, fratelli, che, accusati di essere cristiani dalla matrigna, furono decapitati sotto l'imperatore Diocleziano e il governatore Lisia.

**B. Giovanni (Protasio) Bourdon  
**Su una nave-prigione ancorata al largo di Rochefort, in Francia, ricordo del B. Giovanni (Protasio) Bourdon, presbitero dell'Ordine dei Frati Minori Cappuccini e martire, che, durante la Rivoluzione Francese, arrestato con numerosi altri sacerdoti, assistette e confortò i compagni di prigionia, prima di cadere vittima di un morbo mortale.

**BB. Costantino Carbonell Sempere, Pietro Gelabert Amer e Raimondo Grimaltos Monllor  
**A Tavernes de Valldigna, presso Valencia in Spagna, ricordo dei BB. martiri Costantino Carbonell Sempere, presbitero, Pietro Gelabert Amer e Raimondo Grimaltos Monllor, religiosi, della Società di Gesù, che patirono il martirio durante la persecuzione contro la fede cristiana.

**BB. Florentino Perez Romero e Urbano Gil Saez  
**A Vallbona presso Valencia, in Spagna, ricordo dei BB martiri BB. Florentino Perez Romero, presbitero, e Urbano Gil Saez, religioso, del Terz'Ordine di S. Francesco dei Capitolari della Beata Vergine Addolorata, che, al tempo della medesima persecuzione, portarono a termine gloriosamente la battaglia per la fede.

**B. Giovanni Maria della Croce (Mariano) Garcia Mendez  
**A Silla, sempre nelle vicinanze di Valencia, in Spagna, ricordo del B. Giovanni Maria della Croce (Mariano) Garcia Mendez, presbitero della Congregazione dei Sacerdoti del Sacro Cuore di Gesù e martire, che durante la persecuzione mantenne la sua fede in Cristo fino alla morte.

**BB. Rosaria (Piera Maria Vittoria) Quintana Argos e Serafina (Emanuela Giusta) Fernandez Ibero  
**A Puzol, presso Valencia in Spagna, ricordo delle BB. Rosaria (Piera Maria Vittoria) Quintana Argos e Serafina (Emanuela Giusta) Fernandez Ibero, vergini del Terz'Ordine delle Cappuccine della Sacra Famiglia e martiri, che, durante la medesima persecuzione, ottennero la grazia del martirio.

**B. Francesco Dachtera  
**Nel campo di prigionia di Dachau, presso Monaco di Baviera in Germania, ricordo del B. Francesco Dachtera, presbitero e martire, che, di origine polacca, in tempo di guerra, morì per Cristo venendo orribilmente torturato da medici del tutto privi di qualsiasi rispetto per la dignità umana.

**24 Agosto.**

**S. Bartolomeo Apostolo  
**Festa di S. Bartolomeo, Apostolo, che, identificato dai più con Natanaele, nato a Cana di Galilea, fu condotto da Filippo presso il fiume Giordano a incontrare Gesù Cristo; il Signore lo chiamò e lo invitò a seguirlo, e si aggregò ai Dodici; dopo l'Ascensione del Signore, come si narra, predicò il Vangelo in India, dove venne infine coronato dal martirio.

**S. Taziano  
**A Claudiopoli in Asia Minore, ricordo di S. Taziano, martire.

**S. Giorgio Limniota  
**Sul Monte Olimpo in Bitinia, ricordo di S. Giorgio Limniota, monaco, che, per aver rimproverato l'empio imperatore Leone III, che aveva infranto e dato alle fiamme le sacre Immagini e le reliquie dei santi, ebbe per questo motivo, su ordine dell'imperatore stesso, il naso tagliato ed il capo dato alle fiamme: raggiunse da martire il Signore.

**B. Andrea Fardeau  
**Ad Angers, in Francia, ricordo del B. Andrea Fardeau, presbitero e martire, che fu decapitato in odio al sacerdozio cristiano durante la Rivoluzione Francese.

**B. Massimiano Binkiewicz  
**Nel campo di prigionia di Dachau, presso Monaco di Baviera in Germania, ricordo del B. Massimiano Binkiewicz, presbitero e martire, che, strappato durante la guerra dalla nativa Polonia dai soldati invasori a motivo della sua fede in Cristo, perì vittima dei numerosi tormenti patiti nel campo.

**BB. Ceslao Jozwiak, Edoardo Kazmierski, Francesco Kesy, Edoardo Klinik e Iarogniev Wojciechiwski  
**A Dresda in Germania, ricordo dei BB. Ceslao Jozwiak, Edoardo Kazmierski, Francesco Kesy, Edoardo Klinik e Iarogniev Wojciechiwski, martiri, che, nativi della Polonia, furono incarcerati durante la medesima persecuzione, portando quindi a compimento il loro martirio sereni e abbracciandosi l'un l'altro.

**25 Agosto.**

**S. Genesio  
**Ad Arles in Provenza, ricordo di S. Genesio, martire, che, ancora catecumeno, lavorando in tribunale come cancelliere, ed essendosi rifiutato di trascrivere un editto contro i cristiani, tentò di salvarsi con la fuga, ma fu arrestato dai soldati e battezzato col suo stesso sangue.

**BB. Michele Carvalho, Pietro Vasquez, Ludovico Sotelo, Ludovico Sasanda e Ludovico Baba  
**A Scimabara in Giappone, ricordo dei BB. martiri Michele Carvalho, della Società di Gesù, Pietro Vasquez, dell'Ordine dei Frati Predicatori, Ludovico Sotelo e Ludovico Sasanda, presbiteri, e Ludovico Baba, religioso dell'Ordine dei Frati Minori, che furono bruciati vivi per la loro fede in Cristo.

**B. Paolo Giovanni Charles  
**Su una nave-prigione ancorata al largo di Rochefort, in Francia, ricordo del B. Paolo Giovanni Charles, presbitero e martire, che, priore cistercense, infuriando la Rivoluzione Francese, rapito dal monastero delle Sette Fonti dai persecutori e rinchiuso in una galera, morì consumato dagli stenti e dalla fame.

**B. Luigi Urbano Lanaspa  
**A Valencia in Spagna, ricordo del B. Luigi Urbano Lanaspa, presbitero dell'Ordine dei Frati Predicatori e martire, che condusse per Cristo l'egregia battaglia.

**26 agosto.**

**S. Massimiliano  
**A Roma, nel cimitero di Basilla sulla Via Salaria Antica, ricordo di S. Massimiliano, martire.

**S. Anastasio il Lavandaio**  
A Salona in Dalmazia, ricordo di S. Anastasio, lavandaio, martire.

**S. Vittore  
**A Cesarea in Mauritania, ricordo di S. Vittore, martire, che, condannato a morte per la sua fede, fu crocifisso di sabato.

**S. Alessandro  
**A Bergamo in Lombardia, ricordo di S. Alessandro, martire.

**B. Giacomo Retouret  
**Su una nave-prigione ancorata al largo di Rochefort, in Francia, ricordo del B. Giacomo Retouret, presbitero dell'Ordine dei Carmelitani e martire, che, mentre incalzava la persecuzione durante la Rivoluzione Francese, fu rapito dal convento di Limoges e gettato in una squallida galera, dove morì una notte assiderato per gli scarsi abiti lasciatigli dai persecutori.

**B. Ambrogio (Luigi) Valls Matamales  
**A Valencia in Spagna, ricordo del B. Ambrogio (Luigi) Valls Matamales, presbitero dell'Ordine dei Frati Minori Cappuccini e martire, che, in tempo di persecuzione, sparse il suo sangue per Cristo, meritando di accedere al banchetto eterno.

**B. Pietro (Max) Ginestar  
**A Denia presso Alicante, in Spagna, ricordo del B. Pietro (Max) Ginestar, presbitero dell'Ordine dei Frati Minori Cappuccini e martire, che fu coronato dal martirio durante la medesima persecuzione.

**B. Felice Vivet Trabal  
**Ad Esplugues, nei pressi di Barcellona, in Spagna, ricordo del B. Felice Vivet Trabal, religioso della Società Salesiana e martire, che, al tempo della medesima persecuzione, meritò di accedere al banchetto eterno.

**B. Lorenza (Leucadia) Harasymiv  
**Nella fortezza di Kharsk, presso Tomsk, nella provincia russa della Siberia, ricordo della B. Lorenza (Leucadia) Harasymiv, vergine della Congregazione delle Sorelle di S. Giuseppe, che, durante il dominio dei persecutori della fede, fu rinchiusa nel campo di prigionia, dove col suo glorioso martirio aggiunse la fermezza della fede alla purezza della vita.

**27 Agosto.**

**S. Rufo  
**A Capua in Campania, ricordo di S. Rufo, martire.

**SS. Marcellino, Mannea e Giovanni, Serapione e Pietro  
**A Tomi (Costanza) in Mesia (Romania), ricordo dei SS. martiri Marcellino, tribuno, Mannea, sua moglie, e Giovanni, loro figlio, Serapione, sacerdote, e Pietro, soldato.

**B. Ruggero Cadwallador  
**A Leonminster in Inghilterra, ricordo del B. Ruggero Cadwallador, presbitero e martire, che, ordinato sacerdote a Valladolid in Spagna e studioso di fama, esercitò apertamente in patria il suo ministero per sedici anni; condannato quindi a morte sotto Giacomo I per il suo sacerdozio, patì il martirio sul patibolo dopo aspre sofferenze.

**BB. Francesco di S. Maria e compagni  
**A Nagasaki in Giappone, ricordo dei BB. Francesco di S. Maria, presbitero dell'Ordine dei Frati Minori, e quattordici compagni, martiri, che, per ordine del governatore della città Kawachi Dono, patirono il martirio in odio alla loro fede cristiana.

**S. Davide Lewis  
**Nel Galles, ricordo di S. Davide Lewis, presbitero della Società di Gesù e martire, che, ordinato sacerdote a Roma, celebrò i sacramenti clandestinamente in patria per oltre trent'anni e aiutò i poveri, fino all'impiccagione subita sotto Carlo II per il suo sacerdozio.

**BB. Giovanni Battista de Souzy e Ulderico (Giovan Battista) Guillaume  
**Su una nave-prigione ancorata al largo di Rochefort, in Francia, ricordo dei BB. Giovanni Battista de Souzy, presbitero, e Ulderico (Giovan Battista) Guillaume, frate delle Scuole Cristiane, martiri, che, infuriando la persecuzione contro la Chiesa, furono incarcerati in condizioni disumane e perirono per Cristo colpiti dalla fame e da gravi malattie.

**B. Ferdinando Gonzalez Añon  
**A Picasent presso Valencia, in Spagna, ricordo del B. Ferdinando Gonzalez Añon, presbitero e martire, che, in tempo di persecuzione, meritò di conseguire la beatitudine eterna.

**B. Raimondo Martì Soriano  
**Sulla strada tra le Godella e Betera, presso Valencia in Spagna, ricordo del B. Raimondo Martì Soriano, presbitero e martire, che, mentre infuriava la medesima persecuzione contro la fede, sparse il suo sangue per Cristo.

**28 Agosto.**

**S. Ermete  
**A Roma nel cimitero di Basilla sulla Via Salaria Antica, ricordo di S. Ermete, martire, che, come riporta papa S. Damaso, venuto dalla Grecia, divenne cittadino romano quando patì per il Santo nome di Cristo.

**S. Pelagio**  
A Costanza in Svevia (Germania), memoria di S. Pelagio, martire.

**S. Giuliano di Brioude  
**A Brioude nell'Alvernia, in Aquitania, ricordo di S. Giuliano, martire, che, in tempo di persecuzione, essendo giunto in questa zona su esortazione di S. Ferreolo, vi conseguì la palma del martirio.

**BB. Guglielmo Dean e compagni  
**A Londra in Inghilterra, ricordo dei BB. martiri Guglielmo Dean e sette compagni, che portarono a compimento il loro martirio per il regno di Dio sotto Elisabetta I, venendo impiccati il medesimo giorno ma in luoghi diversi, in città o nelle sue immediate vicinanze.

**S. Edmondo Arrowsmith  
**A Lancaster in Inghilterra, ricordo di S. Edmondo Arrowsmith, presbitero della Società di Gesù e martire, nativo dell'omonimo ducato, che, dopo aver trascorso molti anni in patria ad esercitare il suo ministero, fu impiccato sotto re Carlo I, contro i desideri degli stessi protestanti del luogo, perché sacerdote cattolico e per aver convertito molte persone al cattolicesimo.

**B. Carlo Arnaldo Hanus  
**Su una nave-prigione ancorata al largo di Rochefort, in Francia, ricordo del B. Carlo Arnaldo Hanus, presbitero e martire, che, al tempo della Rivoluzione Francese, fu rinchiuso perché sacerdote in una sordida galera, dove consumò il suo martirio sfinito dalla mancanza di forze e dalla malattia.

**BB. Giovanni Battista Faubel Cano e Arturo Ros Montalt  
**A Valencia in Spagna, ricordo dei BB. Giovanni Battista Faubel Cano e Arturo Ros Montalt, che, padri di famiglia, durante la persecuzione contro la Chiesa, ricevettero dagli uomini la morte, ma da Dio la vita eterna.

**B. Aurelio (Giuseppe) Ample Alcaide  
**A Vinalesam presso Valencia, in Spagna, ricordo del B. Aurelio (Giuseppe) Ample Alcaide, presbitero dell'Ordine dei Frati Minori Cappuccini e martire, che durante la medesima persecuzione colse il frutto della gloria eterna attraverso la prova della fede.

**B. Alfonso Maria Mazurek  
**Nella cittadella di Nawojowa Gora in Polonia, ricordo del B. Alfonso Maria Mazurek, presbitero e martire, che, in tempo di guerra, fu ucciso per la sua fede cristiana dagli invasori della sua patria.

  
**29 Agosto.**

**S. Giovanni Battista  
**Memoria della passione di S. Giovanni Battista, che re Erode Antipa teneva prigioniero nella fortezza di Macheronte e che durante una festa, su richiesta della figlia di Erodiade, fece decapitare; Precursore del Signore, come una lampada che arde e risplende rese testimonianza alla verità sia in vita che in morte.

**BB. Giovanni da Perugia e Pietro da Sassoferrato  
**A Valencia in Spagna, ricordo dei BB. Giovanni da Perugia, presbitero, e Pietro da Sassoferrato, religioso, dell'Ordine dei Frati Minori, che ricevettero la palma del martirio durante la dominazione dei Mori, decapitati per ordine del re nella pubblica piazza, per aver predicato la fede di Cristo.

**B. Riccardo Herst  
**A Lancaster in Inghilterra, ricordo del B. Riccardo Herst, martire, che, padre di famigli e contadino, falsamente accusato di omicidio,, fu condannato all'impiccagione per la sua fede in Cristo sotto re Giacomo I.

**B. Ludovico Vulfilacio Huppy  
**Su una nave-prigione ancorata al largo di Rochefort, in Francia, ricordo del B. Ludovico Vulfilacio Huppy, presbitero e martire, che morì di malattia sulla galera dove era stato rinchiuso in condizioni disumane durante la Rivoluzione Francese, a motivo del suo sacerdozio.

**B. Costantino Fernandez Alvarez  
**A Valencia in Spagna, ricordo del B. Costantino Fernandez Alvarez, presbitero dell'Ordine dei Frati Predicatori e martire, che portò a compimento la prova per la fede durante la persecuzione contro i cristiani.

**B. Francesco Monzon Romeo  
**Ad Hijar presso Turuel, in Spagna, ricordo del B. Francesco Monzon Romeo, presbitero dell'Ordine dei Frati Predicatori e martire, che confermò durante la medesima persecuzione la sua fedeltà al Signore con il suo stesso sangue.

**B. Domenico Jedrzejewski  
**Nel campo di prigionia di Dachau, presso Monaco di Baviera in Germania, ricordo del B. Domenico Jedrzejewski, presbitero e martire, che, deportato in tempo di guerra dalla nativa Polonia in un carcere straniero, vi diede la vita per Cristo stremato dalle sofferenze.

**B. Teresa Bracco  
**A Santa Giulia in Piemonte, ricordo della B. Teresa Bracco, vergine e martire, che, lavorante nei campi, mentre infuriava la seconda guerra mondiale, morì per aver difeso strenuamente la propria purezza, uccisa da alcuni soldati.

**30 Agosto.**

**SS. Felice e Adautto  
**A Roma nel cimitero di Commodilla sulla Via Ostiense, ricordo dei SS. martiri Felice e Adautto, che insieme testimoniarono Cristo con fede impavida, ed insieme fecero il loro ingresso in cielo vittoriosi.

**SS. Martiri della Colonia Suffetana**  
Memoria dei Sessanta SS. Martiri che, nella Colonia Suffetana in Africa, per aver distrutto una statua di Ermes, furono uccisi dai pagani inferociti.

**S. Margherita Ward  
**A Londra in Inghilterra, ricordo di S. Margherita Ward, martire, che, sposata, condannata a morte sotto Elisabetta I per avere aiutato un sacerdote, sopportò il martirio con animo libero e forte, venendo impiccata a Tyburn; laddove consumarono assieme a lei il loro martirio anche i BB. martiri Riccardo Leigh, presbitero, e i laici Edoardo Shelley e Riccardo Martin, inglesi, Giovanni Roche, irlandese, e Riccardo Lloyd, gallese, il primo (condannato) perché sacerdote, gli altri invece per avere ospitato dei sacerdoti.

**BB. Didaco Ventaja Milan e Emanuele Medina Olmos  
**Ad Almeria in Spagna, ricordo dei BB. Didaco Ventaja Milan, vescovo di Almeria, e Emanuele Medina Olmos, vescovo di Guadix, che, incarcerati in odio alla loro fede cristiana, sopportarono con pazienza le angherie e gli insulti, finché nottetempo portarono a compimento il loro martirio venendo fucilati

**B. Gioacchino (Giuseppe) Ferre Adell  
**Sulla strada tra Puebla Tornesa e Villafames, in Spagna, ricordo del B. Gioacchino (Giuseppe) Ferre Adell, presbitero dell'Ordine dei Frati Minori Cappuccini e martire, che, attraverso il martirio, conseguì il premio promesso ai perseveranti nella fede.

**B. Vincenzo Cabanes Badenas  
**A Castro-Urdiales in Spagna, ricordo del B. Vincenzo Cabanes Badenas, presbitero del Terz'Ordine di S. Francesco dei Capitolari della Beata Vergine Addolorata e martire, che al tempo della medesima persecuzione meritò di essere ammesso al banchetto eterno.  
 

**31 Agosto.**

**S. Paolino di Treviri**  
A Treviri in Germania, ricordo di S. Paolino, vescovo e martire, che al tempo dell'eresia ariana fu un vero annunciatore della verità ed al sinodo di Arles, convocato dall'imperatore ariano Costanzo, non poté in alcun modo essere indotto, né con minacce né con promesse, a condannare S. Atanasio o ad allontanarsi dalla fede ortodossa. Per questo venne esiliato in Frigia, dove dopo cinque anni di esilio portò a compimento il suo martirio.

**BB. Edmigio (Isidoro) Primo Rodriguez, Amalio (Giusto) Zariquiegui Mendoza e Valerio Bernardo (Marziano) Herrero Martinez  
**BB. Edmigio (Isidoro) Primo Rodriguez, Amalio (Giusto) Zariquiegui Mendoza e Valerio Bernardo (Marziano) Herrero Martinez, martiri, che, Fratelli delle Scuole Cristiane, infuriando la persecuzione, furono uccisi in odio alla fede.

---

[![](https://www.vatican.va/roman_curia/pontifical_academies/cult-martyrum/martiri/images/top.jpg)](#top)torna in alto.  

---

  
**SETTEMBRE****.**

**1 Settembre.**

  
**S. Prisco  
**A Capua sulla Via Aquaria, in Campania, ricordo di S. Prisco, martire.

**S. Vincenzo  
**Ad Aquae Augustae in Aquitania, ricordo di S. Vincenzo, vescovo e martire.

**BB. Cristino (Michele) Roca Huguet e compagni  
**Presso Madrid in Spagna, ricordo dei BB. Cristino (Michele) Roca Huguet, presbitero, e undici compagni, martiri, che, tutti dell'Ordine di S. Giovanni di Dio, infuriando la guerra civile, furono uccisi in odio alla religione.

**B. Alfonso Sebastia Viñals  
**A Paterna presso Valencia, in Spagna, ricordo del B. Alfonso Sebastia Viñals, presbitero e martire, che, sovrintendente della scuola pubblica di Valencia, ricevette la corona gloriosa del martirio durante la persecuzione contro la fede.

**BB. Pietro Rivera, Maria del Monte Carmelo Moreno Benitez e Maria del Rifugio Carbonell Muñoz  
**A Barcellona in Spagna, ricordo dei BB. martiri Pietro Rivera, presbitero dell'Ordine dei Frati Minori Conventuali, Maria del Monte Carmelo Moreno Benitez e Maria del Rifugio Carbonell Muñoz, vergini dell'Istituto di Maria Ausiliatrice, che, durante la medesima persecuzione, conformandosi alla passione di Cristo loro sposo, ottennero il premio della vita eterna.

  
**2 Settembre.**

**S. Zenone  
**A Nicomedia in Bitinia, ricordo di S. Zenone, martire.

**S. Teodota  
**A Nicea in Bitinia, passione di S. Teodota con i figli Evodio, Ermogene e Callisto.

**S. Habib  
**Ad Edessa in Mesopotamia, ricordo di S. Habib, diacono e martire, che, sotto Licinio imperatore, portò a compimento un nobile martirio, venendo gettato vivo nel fuoco per ordine del governatore Lisania.

**S. Antonino  
**Ad Apamea in Siria, ricordo di S. Antonino, martire, che, tagliapietre, per aver distrutto gli idoli dei pagani, fu ucciso a vent'anni di età dai pagani, a motivo dell'ardore della sua fede.

**BB. Martiri della rivoluzione francese  
**A Parigi in Francia, passione dei BB. Martiri Giovanni Maria du Lau d'Allemans, Francesco Giuseppe e Pietro Ludovico de la Rochefoucauld, vescovi, e novantatré compagni, chierici e religiosi, che, per aver rifiutato di prestare l'empio giuramento imposto ai religiosi durante la Rivoluzione Francese, vennero rinchiusi nel convento dei Carmelitani e assassinati in odio alla religione di Cristo.

**BB. Pietro Giacomo Maria Vitalis e compagni  
**A Parigi in Francia, nel medesimo anno e giorno, ricordo dei BB. Pietro Giacomo Maria Vitalis, presbitero, e venti compagni, martiri, che furono uccisi nell'abbazia di Saint- Germain-des-Prés in odio alla Chiesa, durante la medesima persecuzione.  
 

**3 Settembre.**

**S. Basilissa  
**A Nicomedia in Bitinia, ricordo di S. Basilissa, vergine e martire.

**S. Sandalio  
**A Cordoba in Spagna, ricordo di S. Sandalio, martire.

**S. Aigulfo**  
Sull'isola di Lérins, in Provenza, ricordo di S. Aigulfo, abate, e dei monaci suoi compagni, che si tramanda subirono il martirio durante un'incursione dei Saraceni.

**S. Crodegango  
**A Metz in Francia, ricordo di S. Crodegango, vescovo e martire.

**BB. Bartolomeo Gutierrez e compagni  
**A Nagasaki in Giappone, ricordo dei BB. Bartolomeo Gutierrez, presbitero dell'ordine degli Eremiti di S. Agostino e cinque compagni, martiri, che, in odio alla fede cristiana, furono dapprima immersi nell'acqua bollente e quindi bruciati vivi.

**BB. Andrea Abel Alricy e compagni  
**A Parigi in Francia, passione dei BB. Andrea Abel Alricy, presbitero, e settantuno compagni, martiri, tra cui numerosi presbiteri, che, dopo la strage del giorno precedente, furono rinchiusi nel Seminario di S. Firmino e assassinati in odio alla Chiesa .

**BB. Giovanni Battista Bottex, Michele Maria Francesco de la Gardette e Francesco Giacinto le Livec de Tresurin**  
A Parigi in Francia, nel medesimo giorno del medesimo anno, ricordo dei BB. martiri Giovanni Battista Bottex, Michele Maria Francesco de la Gardette e Francesco Giacinto le Livec de Tresurin, che durante la medesima persecuzione diedero la vita per Cristo nella prigione denominata "La Force".

**SS. Giovanni Pak Hu-jae e compagni**  
A Seul in Corea, passione dei SS. Giovanni Pak Hu-jae e cinque compagni, martiri, che, infuriando la persecuzione, condotti dinanzi al tribunale criminale in quanto cristiani, sopportarono numerosi tormenti per la loro fede, prima di venire decapitati.  
 

**4 Settembre.**

**S. Marcello**  
A Chalon-sur-Saône, in Francia, ricordo di S. Marcello, martire.

**S. Fredaldo**  
A Mimatis in Aquitania, ricordo di S. Fredaldo, vescovo e martire.

**B. Scipione Gerolamo Brigeat de Lambert**  
Su una nave-prigione ancorata al largo di Rochefort, in Francia, ricordo del B. Scipione Gerolamo Brigeat de Lambert, presbitero e martire, che, canonico di Avranches, durante la persecuzione scatenatasi con la Rivoluzione Francese, imprigionato sulla galera perché sacerdote, morì consumato dalla fame e dagli stenti subiti.

**B. Giuseppe Pasquale Carda Saporta**  
A Oropesa sulla costa della Spagna, ricordo del B. Giuseppe Pasquale Carda Saporta, presbitero della Confraternita dei preti operai diocesani e martire, che, infuriando la persecuzione contro la fede, venne condotto a un glorioso martirio, in odio alla religione cristiana che professava.

**B. Francesco Sendra Ivars  
**Nel villaggio di Teulada, presso Alicante in Spagna, ricordo del B. Francesco Sendra Ivars, presbitero e martire, che, durante la medesima persecuzione contro la fede, patì anch'egli il martirio.

**B. Bernardo (Giuseppe) Bieda Grau**  
B. Bernardo (Giuseppe) Bieda Grau, religioso dell'Ordine dei Frati Minori Cappuccini e martire, che, durante la medesima persecuzione, condusse egregiamente la buona battaglia per Cristo.  
 

**5 Settembre.**

**SS. Aconto, Nonno, Ercolano e Taurino  
**A Porto Romano, ricordo dei SS. Aconto, Nonno, Ercolano e Taurino, martiri.

**S. Quinto  
**A Capua in Campania, ricordo di S. Quinto, martire.

**SS. Urbano, Teodoro, Menedemo e compagni  
**A Nicomedia in Bitinia, ricordo dei SS. Urbano, Teodoro, Menedemo e compagni, sia chierici che laici, che, per ordine dell'imperatore Valente, furono rinchiusi su un battello che fu poi dato alle fiamme, a motivo della loro fede cattolica.

**B. Guglielmo Browne  
**A in Inghilterra, ricordo del B. Guglielmo Browne, martire, che, sotto re Giacomo I, venne condannato a morte per aver convinto altre persone ad aderire alla fede cattolica: per questo venne impiccato e poi sventrato.

B. Fiorenzo Dumontet de Cardaillac  
Su una nave-prigione ancorata al largo di Rochefort, in Francia, ricordo del B. Fiorenzo Dumontet de Cardaillac, presbitero e martire, che, condannato al tempo della Rivoluzione Francese perché sacerdote, portò a termine il suo martirio colpito da malattia, mentre assisteva con grande carità i suoi compagni di prigionia ammalati.

**SS. Pietro Nguyen Van Tu e Giuseppe Hoàng Luong Canh**  
A Ninh Tai nel Tonchino, ricordo dei SS. martiri Pietro Nguyen Van Tu, presbitero dell'Ordine dei Frati Predicatori e Giuseppe Hoàng Luong Canh, medico, che furono decapitati in odio al nome di Cristo.

   
**6 Settembre.**

**SS. Donaziano e compagni  
**Memoria dei SS. Donaziano, Presidio, Mansueto, Germano, Foscolo e Lieto, vescovi in Africa, che, durante la persecuzione dei Vandali, per ordine del re ariano Hunnerico, poiché avevano ribadito la verità cattolica, furono frustati selvaggiamente e quindi esiliati; tra costoro Lieto, vescovo di Nefta in Byzacena, uomo dottissimo e indomito, che morì bruciato dopo un lungo periodo di dura prigionia.

**B. Didaco Llorca Llopis  
**A Gata de Gorgos, presso Alicante in Spagna, ricordo del B. Didaco Llorca Llopis, presbitero e martire, che, durante la persecuzione contro la Chiesa, fu coronato dal martirio per aver testimoniato Cristo.

**B. Pasquale Torres Lloret  
**A Carcaixent presso Valencia, in Spagna, ricordo del B. Pasquale Torres Lloret, martire, che, padre di famiglia, portando la croce di Cristo, meritò di pervenire al premio celeste.  
 

**7 Settembre.**

**S. Regina**  
Ad Alise-Sainte-Reine in Borgogna, in Francia, ricordo di S. Regina, martire.

**S. Sozonte  
**A Pompeiopoli in Cilicia, ricordo di S. Sozonte, martire.

**SS. Festo e Desiderio  
**A Benevento in Campania, ricordo dei SS. martiri Festo, diacono, e Desiderio, lettore.

**SS. Memorio e compagni  
**A Brolium presso Troyes, in Francia, ricordo dei SS. Memorio e compagni, martiri, che si ritiene siano stati uccisi da Attila, re degli Unni.

**SS. Marco Crisino, Stefano Pongracz e Melchiorre Grodziecki  
**A Kosice in Slovacchia, sui Monti Carpazi, ricordo dei SS. martiri Marco Crisino, presbitero di Esztergom, Stefano Pongracz e Melchiorre Grodziecki, presbiteri della Società di Gesù, i quali né la fame, né la tortura della ruota o quella del fuoco poterono indurre ad abiurare la fede cattolica.

**BB. Tommaso Tsuji, Ludovico Maki e Giovanni Maki  
**A Nagasaki in Giappone, ricordo dei BB. martiri Tommaso Tsuji, presbitero della Società di Gesù, Ludovico Maki e suo figlio Giovanni, che furono condannati ad essere bruciati in odio alla fede cristiana.

**BB. Rodolfo Corby e Giovanni Duckett  
**A Londra in Inghilterra, ricordo dei BB. Rodolfo Corby, della Società di Gesù, e Giovanni Duckett, presbiteri e martiri, che, condannati a morte sotto re Carlo I per essere entrati in Inghilterra come sacerdoti cattolici, vennero impiccati a Tyburn, conseguendo così la palma celeste.

**BB. Claudio Barnaba Laurent de Mascloux e Francesco d'Oudinot de la Boissiere  
**Su una nave-prigione ancorata al largo di Rochefort, in Francia, ricordo del BB. Claudio Barnaba Laurent de Mascloux e Francesco d'Oudinot de la Boissiere, presbiteri e martiri, che, al tempo della Rivoluzione Francese, arrestati perché sacerdoti e rinchiusi in una galera, morirono per Cristo stremati dalla fame e dalla malattia.

**B. Giovanni Battista Mazzucconi  
**Sull'isola di Woodlark, in Oceania, ricordo del B. Giovanni Battista Mazzucconi, presbitero dell'Istituto Milanese per le Missioni Estere e martire, che, dopo aver trascorso due anni annunciando il Vangelo, oramai stremato dalle febbri e dalle ferite, fu ucciso con un colpo d'ascia in odio alla fede.  
 

**8 Settembre.**

**S. Adriano  
**A Roma, ricordo di S. Adriano, martire, che patì il martirio a Nicomedia in Bitinia, e in onore del quale papa Onorio I convertì in chiesa la curia del Senato Romano.

**SS. Fausto, Divo e Ammonio  
**Ad Alessandria d'Egitto, ricordo dei SS. Fausto, Divo e Ammonio, presbiteri e martiri, che, durante la persecuzione di Diocleziano, ricevettero la corona del martirio assieme a S. Pietro Vescovo.

**BB. Tommaso Palaser, Giovanni Norton e Giovanni Talbot  
**A Durham in Inghilterra, ricordo dei BB. Tommaso Palaser, presbitero, Giovanni Norton e Giovanni Talbot, che , condannati a morte sotto Elisabetta I, il primo per essere entrato, da sacerdote, in Inghilterra, gli altri per avergli offerto aiuto, patirono il tormento del patibolo.

**BB. Antonio di S. Bonaventura, Domenico Castellet e compagni  
**A Nagasaki in Giappone, ricordo dei BB. Antonio di S. Bonaventura, dell'Ordine dei Frati Minori, Domenico Castellet, dell'Ordine dei Frati Predicatori, presbiteri, e venti compagni, martiri, tra i quali alcuni laici e numerosi bambini, che subirono tutti il martirio per Cristo, chi per spada e chi con il fuoco.

**BB. Giuseppe Cecilio (Bonifacio) Rodriguez Gonzalez, Teodomiro Gioacchino (Adriano) Sainz Sainz ed Evenzio Riccardo (Eusebio Alfonso) Urjurra  
**Ad Almeria sulla costa della Spagna, ricordo dei BB. Giuseppe Cecilio (Bonifacio) Rodriguez Gonzalez, Teodomiro Gioacchino (Adriano) Sainz Sainz ed Evenzio Riccardo (Eusebio Alfonso) Urjurra, martiri, che, Fratelli delle Scuole Cristiane, colsero la palma del martirio durante la guerra civile, a causa della persecuzione contro la religione.

**B. Marino Blanes Giner  
**Ad Alcoy presso Alicante, in Spagna, ricordo del B. Marino Blanes Giner, martire, che, padre di famiglia, al tempo della medesima persecuzione, ottenne la morte dagli uomini, ma la vita eterna da Dio.

**B. Ismaele Escrihuela Esteve  
**A Paterna presso Valencia, in Spagna, ricordo del B. Ismaele Escrihuela Esteve, martire, che, padre di famiglia, fu reso partecipe della vittoria di Cristo attraverso il martirio.

**B. Pasquale Fortuño Almela  
**A Villa Reale degli Infanti presso Valencia, in Spagna, ricordo del B. Pasquale Fortuño Almela, presbitero dell'Ordine dei Frati Minori e martire, che fu coronato dal martirio per aver testimoniato Cristo.

**BB. Giuseppina di S. Giovanni Ruano Garcia e Maria Addolorata di S. Eulalia Puig Bonany  
**A Buñol presso Valencia, in Spagna, ricordo delle BB. Giuseppina di S. Giovanni Ruano Garcia e Maria Addolorata di S. Eulalia Puig Bonany, vergini della Congregazione delle Sorelle del Rifugio degli Abbandonati, martiri, che ricevettero durante la stessa persecuzione contro la fede la corona gloriosa, per aver sparso il loro sangue per Cristo.

**B. Adamo Bargielski  
**Nel campo di prigionia di Dachau, presso Monaco di Baviera in Germania, ricordo del B. Adamo Bargielski, presbitero e martire, che, in tempo di guerra, si consegnò spontaneamente ai nemici della fede al posto del suo parroco, e migrò al cielo vittorioso dopo aver sopportato un aspro martirio.

**B. Ladislao Bladzinski  
**A Numidicum presso Gross-Rosen in Germania, ricordo del B. Ladislao Bladzinski, presbitero della Congregazione di S. Michele e martire, che, durante la medesima persecuzione, fu deportato dai nemici della fede nel campo di sterminio dove fu assassinato.

**9 Settembre.**

  
**S. Gorgonio  
**A Roma, nel cimitero detto "ai due allori", sulla Via Labicana, ricordo di S. Gorgonio, martire.

**S. Giacinto  
**Nelle terre dei Sabini, al trentesimo miglio dalla città di Roma, ricordo di S. Giacinto, martire.

**B. Giorgio Douglas  
**A York in Inghilterra, ricordo del B. Giorgio Douglas, presbitero e martire, che, nato in Scozia, divenuto sacerdote a Parigi, migrò al cielo vittorioso attraverso la prova del patibolo, condannato sotto Elisabetta I per avere persuaso altri ad abbracciare la fede cattolica.  
 

**10 Settembre.**

   
**S. Nemesio  
**Ad Alessandria d'Egitto, ricordo di S. Nemesio, martire, che, dapprima denunciato calunniosamente al magistrato come ladro e assolto da quel crimine, fu poi accusato, durante la persecuzione dell'imperatore Decio, come cristiano davanti al giudice Emiliano, fu da quest'ultimo condannato ad essere torturato e quindi bruciato in compagnia di ladri, analogamente al Salvatore, che fu appeso alla croce assieme ai due ladroni.

**S. Teodardo  
**A Speyer in Renania, passione di S. Teodardo, vescovo di Tongres e martire, che fu ucciso mentre si recava dal re di Austrasia Childerico.

**BB. Sebastiano Kimura, Francesco Morales e compagni  
**A Nagasaki in Giappone, ricordo dei BB. Sebastiano Kimura, della Società di Gesù, Francesco Morales, dell'Ordine dei Frati Predicatori, presbiteri, e cinquanta compagni, martiri, che, presbiteri, religiosi, coniugi, giovani, catechisti, vedove ed infanti, morirono per Cristo in cima ad una collina dinanzi ad una grande folla, tra terribili sofferenze.

**S. Ambrogio Edoardo Barlow  
**A Londra in Inghilterra, ricordo di S. Ambrogio Edoardo Barlow, presbitero dell'Ordine di S. Benedetto e martire, che per ventiquattro anni confermò nella fede e nella pietà i cattolici nella terra di Lancaster, e, arrestato mentre predicava nel giorno di Pasqua, fu condannato a morte sotto re Carlo I perché sacerdote cattolico, venendo impiccato a Tyburn.

**B. Giacomo Gagnot  
**Su una nave-prigione ancorata al largo di Rochefort, in Francia, ricordo del B. Giacomo Gagnot, presbitero dell'Ordine Carmelitano e martire, che, al tempo della Rivoluzione Francese, fu rinchiuso perché sacerdote in una sordida galera, dove perì a sua volta consunto dalla malattia, mentre confortava i compagni di prigionia ammalati.

**11 Settembre.**

**  
SS. Proto e Giacinto  
**A Roma nel cimitero di Basilla sulla Via Salaria Antica, deposizione dei SS. martiri Proto e Giacinto, a cui papa S. Damaso, in occasione della loro tumulazione, dedicò un epitaffio. In questo luogo, dopo più di quindici secoli, si ritrovarono il sepolcro intatto di S. Giacinto ed il suo corpo bruciato.

**SS. Felice e Regola  
**A Zurigo in Svizzera, ricordo dei SS. martiri Felice e Regola.

**BB. Gaspare Koteda, Francesco Takeya e Pietro Shichiemon  
**A Nagasaki in Giappone, ricordo dei BB. Gaspare Koteda, catechista, Francesco Takeya e Pietro Shichiemon, fanciulli, martiri, che, avendo subito il giorno precedente il martirio i loro genitori, patirono essi stessi per Cristo il supplizio della decapitazione, il medesimo giorno e con la medesima forza d'animo.

**B. Francesco Mayaudon  
**Su una nave-prigione ancorata al largo di Rochefort, in Francia, ricordo del B. Francesco Mayaudon, presbitero e martire, che, durante la Rivoluzione Francese, fu rinchiuso perché sacerdote in una sordida galera, dove infine perì stremato da malattia.

**S. Giovanni Gabriele Perboyre  
**Ad Uciam nello Hubei cinese, ricordo di S. Giovanni Gabriele Perboyre, presbitero della Congregazione per le Missioni e martire, che aveva annunciato il Vangelo con rispetto e attenzione alle consuetudini locali, ma che infine, scatenatasi la persecuzione, fu incarcerato a lungo, torturato, crocifisso e quindi strangolato.

**B. Pietro de Alcantara (Lorenzo) Villanueva Larrayoz  
**A Barcellona in Spagna, ricordo del B. Pietro de Alcantara (Lorenzo) Villanueva Larrayoz, religioso dell'Ordine di S. Giovanni di Dio e martire, che, infuriando la persecuzione contro la fede, patì il martirio perché religioso.

**B. Giuseppe Maria Segura Penades  
**A Genoves presso Valencia, in Spagna, ricordo del B. Giuseppe Maria Segura Penades, presbitero e martire, che sparse il suo sangue per Cristo durante la medesima persecuzione.

   
**12 Settembre.**

  
**S. Autonomo  
**In Bitinia, ricordo di S. Autonomo, vescovo e martire.

**SS. Cronide, Leonzio e Serapione  
**Ad Alessandria d'Egitto, ricordo dei SS. Cronide, Leonzio e Serapione, martiri, che, come si narra, furono annegati in mare per essersi confessati cristiani sotto l'imperatore Massimino.

**BB. Apollinare Franco, Tommaso Zumarraga e compagni  
**Ad Omura in Giappone, ricordo dei BB. Apollinare Franco, dell'Ordine dei Frati Minori, e Tommaso Zumarraga, dell'Ordine dei Frati Predicatori, presbiteri, e quattro compagni, martiri, che, in odio alla fede cristiana, furono dapprima incarcerati e quindi bruciati vivi.

**B. Pietro Sulpizio Cristoforo Faverge  
**Su una nave-prigione ancorata al largo di Rochefort, in Francia, ricordo del B. Pietro Sulpizio Cristoforo Faverge, frate delle Scuole Cristiane e martire, che, incarcerato in quanto religioso durante la Rivoluzione Francese, si prodigò a curare i compagni di prigionia, prima di cadere vittima anch'egli del morbo letale, morendo devotamente.

**S. Francesco Ch'oe Kyong-hwan  
**A Seul in Corea, ricordo di S. Francesco Ch'oe Kyong-hwan, martire, che, catechista, condotto di fronte al governatore non volle abiurare la fede cristiana: incarcerato, senza mai astenersi dalla preghiera e dall'opera di catechesi, compì quindi il suo martirio tra mille tormenti.  
 

**13 Settembre.**

**S. Giuliano  
**Ad Ancira in Galazia, ricordo di S. Giuliano, presbitero e martire sotto l'imperatore Licinio.

**S. Marcellino  
**A Cartagine, ricordo di S. Marcellino, martire, che, tribuno, intimo di S. Agostino e di S. Gerolamo, per aver difeso la fede cattolica fu ucciso innocente dagli eretici donatisti.

**B. Claudio Dumonet  
**Su una nave-prigione ancorata al largo di Rochefort, in Francia, ricordo del B. Claudio Dumonet, presbitero e martire, che, maestro delle arti, fu rinchiuso durante la persecuzione contro la religione in una squallida galera, dove morì per Cristo, sfinito dalla febbre e dalle condizioni disumane di prigionia.

**B. Aurelio Maria (Benvenuto) Villalon Acebron  
**Ad Almeria in Spagna, ricordo del B. Aurelio Maria (Benvenuto) Villalon Acebron, fratello delle Scuole Cristiane e martire, ucciso in odio alla Chiesa.

   
**14 Settembre.**

**S. Cornelio papa  
**A Roma sulla Via Appia, nella cripta di Lucina nel cimitero di S. Callisto, deposizione di S. Cornelio, papa e martire, che si oppose coraggiosamente allo scisma di Novaziano, riaccogliendo con grande carità numerosi lapsi nella comunione della Chiesa; esiliato dall'imperatore Gallo a Centocelle, patì - come disse S. Cipriano - tutto ciò che poteva patire. La sua memoria si celebra il giorno seguente.

**S. Cipriano  
**A Cartagine, passione di S. Cipriano, vescovo, illustre per santità e dottrina, che resse con maestria la Chiesa in tempi funestissimi, incoraggiò i confessori della fede nelle tribolazioni, e, dopo un duro esilio, regnanti Valeriano e Gallieno, consumò il suo martirio di fronte a moltissime persone, ucciso con la spada per volontà del proconsole. La sua memoria si celebra il giorno seguente.

**S. Alberto  
**Ad Akko in Palestina, ricordo di S. Alberto, vescovo, che, trasferito da Vercelli alla Chiesa di Gerusalemme, redasse la regola per gli eremiti del Monte Carmelo; fu ucciso con la spada mentre celebrava la festa della Santa Croce, da un uomo empio che aveva redarguito.

**B. Claudio Laplace  
**Su una nave-prigione ancorata al largo di Rochefort, in Francia, ricordo del B. Claudio Laplace, presbitero e martire, che, gettato in galera durante la Rivoluzione Francese per il suo sacerdozio, condusse a compimento il martirio stremato da grave malattia.

**S. Gabriele Taurino Dufresse  
**A Tchen-tu, nel Sichuan in Cina, ricordo di S. Gabriele Taurino Dufresse, vescovo e martire, che portò a perfezione, col martirio per decapitazione, l'operoso ministero cui si era dedicato per quarant'anni.

   
**15 Settembre.**

  
**S. Nicomede  
**A Roma, ricordo di S. Nicomede, martire, il cui corpo, custodito nel cimitero sulla Via Nomentana, fu onorato da papa Bonifacio V con una basilica sepolcrale.

**S. Valeriano  
**A Tours in Francia, ricordo di S. Valeriano, martire.

**SS. Stratone, Valerio, Macrobio e Gordiano  
**A Costanza in Romania, ricordo dei SS. Stratone, Valerio, Macrobio e Gordiano, martiri, che patirono , come si tramanda, sotto l'imperatore Licinio.

**S. Niceta il Goto  
**Sulle rive del Danubio, ricordo di S. Niceta il Goto, martire, che il re ariano Atanarico ordinò di bruciare vivo per la sua fede cattolica.

**SS. Emila e Geremia  
**A Cordoba in Spagna, ricordo dei SS. martiri Emila, diacono, e Geremia, che, durante la persecuzione dei Mori, dopo una lunga e tormentata prigionia, portarono a compimento il martirio venendo decapitati entrambi per Cristo.

**B. Camillo Costanzo  
**Ad Hirado in Giappone, ricordo del B. Camillo Costanzo, presbitero della Società di Gesù e martire, che non cessò di annunciare Cristo neppure dalle fiamme del rogo, cui era stato condannato dal comandante supremo Hidetada.

**B. Pasquale Penades Jornet  
**A Llosa de Ranes presso Valencia in Spagna, ricordo del B. Pasquale Penades Jornet, presbitero e martire, che, al tempo della persecuzione contro la fede, pervenne attraverso la battaglia terrena alla pienezza della salvezza eterna.

**B. Ladislao Miegon  
**Nel campo di prigionia di Dachau, presso Monaco di Baviera in Germania, ricordo del B. Ladislao Miegon, presbitero e martire, che, deportato dalla Polonia oppressa dal regime nemico di Dio e degli uomini nel lager a motivo della sua fede, pervenne alla corona gloriosa attraverso numerosi tormenti.

**16 Settembre.**

  
**S. Eufemia  
**A Calcedonia in Bitinia, ricordo di S. Eufemia, martire, che si tramanda essere stata data in pasto alle belve dopo aver patito diverse torture, sotto l'imperatore Diocleziano e il proconsole Prisco.

**SS. Abbondio e compagni  
**Sul Monte Soratte, presso la Via Flaminia nel Lazio, ricordo dei SS. Abbondio e compagni, martiri.

**SS. Vittore, Felice, Alessandro e Papia  
**A Roma sulla Via Nomentana, nel cimitero maggiore, ricordo dei SS. Vittore, Felice, Alessandro e Papia, martiri.

**S. Prisco  
**A Nocera Inferiore, in Campania, ricordo di S. Prisco, vescovo e martire, che fu lodato poeticamente da S. Paolino di Nola.

**SS. Rogello e Servodidio ('Abdallh)  
**A Cordoba in Spagna, ricordo dei SS. martiri Rogello, monaco anziano, e Servodidio ('Abdallh), giovane, che, nativi delle terre d'Oriente, annunciarono audacemente Cristo al popolo saraceno; condannati a morte per questo motivo, per nulla colpiti da tristezza, terminarono la loro corsa venendo decapitati, dopo aver subito l'amputazione delle mani e delle orecchie.

**S. Ludmilla  
**A Praga in Boemia, ricordo di S. Ludmilla, martire, che, duchessa di Boemia, si dedicò all'educazione di suo nipote S. Venceslao, sforzandosi di far nascere nel suo animo l'amore per Cristo; fu strangolata in seguito a un complotto della nuora Dragomira e dei nobili pagani.

**BB. Domenico Shobioye, Michele Timonoya e Paolo Timonoya  
**A Nagasaki in Giappone, ricordo dei BB. martiri Domenico Shobioye, Michele Timonoya e suo figlio Paolo, che furono decapitati per Cristo.

**S. Andrea Kim Taegon  
**A Sai-Nam-Nte in Corea, passione di S. Andrea Kim Taegon, presbitero e martire, che, dopo due anni dedicati allo zelante esercizio del ministero sacerdotale, conseguì un glorioso martirio, venendo decapitato.

**B. Ignazio Casanovas  
**Ad Odena presso Barcellona in Spagna, ricordo del B. Ignazio Casanovas, presbitero dell'Ordine dei Chierici Regolari delle Scuole Pie e martire, che fu ucciso per Cristo in tempo di persecuzione.

**BB. Laureano (Salvatore) Ferrer Cardet e compagni  
**A Turis presso Valencia in Spagna, ricordo dei BB. martiri Laureano (Salvatore) Ferrer Cardet, presbitero, Benedetto (Emanuele) Ferrer Jordà e Bernardino (Paolo) Martinez Robles, religiosi, del Terz'Ordine Francescano dei Capitolari della B. Vergine Addolorata, che, durante la medesima persecuzione, furono uccisi dagli uomini, ma esaltati in cielo da Dio.

  
**17 Settembre.**

**S. Lamberto  
**A Liegi in Belgio, passione di S. Lamberto, vescovo di Tongres e martire, che, mandato in esilio, si ritirò nel monastero di Stavelot; ritornato in seguito alla sua sede, vi esercitò egregiamente il suo ministero di pastore, prima di essere ucciso innocente da uomini empi ed invidiosi.

**S. Colomba  
**A Cordoba in Spagna, ricordo di S.Colomba, vergine e martire, che, durante la persecuzione dei Mori, testimoniò spontaneamente la sua fede cristiana di fronte al giudice, venendo immediatamente decapitata appena fuori dalle porte del palazzo.

**S. Pietro de Arbués  
**A Saragozza in Spagna, ricordo di S. Pietro de Arbués, presbitero e martire, che, canonico regolare dell'Ordine di S. Agostino, combatté nel regno di Aragona le superstizioni e le eresie, venendo ucciso da alcuni inquisiti dinanzi all'altare della chiesa cattedrale.

**S. Emanuele Nguyen Van Trieu  
**Ad Huei in Viet-Nam, ricordo di S. Emanuele Nguyen Van Trieu, presbitero e martire, sotto il regno di Cahn Thinh.

**B. Giovanni Ventura Solsona  
**A Castillo de Villamalefa in Spagna, ricordo del B. Giovanni Ventura Solsona, presbitero e martire, che, infuriando la persecuzione, migrò alla gloria celeste vittorioso grazie alla costanza della sua fede.

**B. Timoteo Valero Perez  
**A Madrid in Spagna, ricordo del B. Timoteo Valero Perez, presbitero del Terz'Ordine Francescano dei Capitolari della B. Vergine Addolorata, martire, che durante la medesima persecuzione condusse a termine egregiamente per Cristo la sua battaglia.

**B. Sigismondo Sajna  
**Nel bosco di Palmiry presso Varsavia, in Polonia, ricordo del B. Sigismondo Sajna, presbitero e martire, che, in tempo di guerra, venne fucilato dagli scherani del regime nemico di Dio, per non aver voluto abiurare a nessun costo la fede cristiana.

**18 Settembre.**

**S. Oceano  
**A Nicomedia in Bitinia, ricordo di S. Oceano, martire.

**S. Arianna**  
A Prymnesso in Frigia, ricordo di S. Arianna, martire.

**S. Ferreolo  
**A Vienne, in Francia, ricordo di S. Ferreolo, martire, che, come si narra, essendo tribuno, si rifiutò, in tempo di persecuzione, di arrestare i cristiani; per questo motivo fu arrestato su ordine del governatore, orribilmente torturato e rinchiuso in carcere; evaso ma di nuovo catturato, venne decapitato, ricevendo infine la palma del martirio.

**S. Domenico Trach  
**A Nam Dinh nel Tonchino, ricordo di S. Domenico Trach, presbitero dell'Ordine dei Frati Predicatori e martire, che, sotto l'imperatore Minh Mang, preferì morire piuttosto che calpestare il crocefisso, e consumò il martirio per decapitazione.

**B. Carlo Eraña Guruceta  
**Presso Ciudad Real in Spagna, ricordo del B. Carlo Eraña Guruceta, religioso della Società di Maria e martire, che, infuriando le violenze contro sacerdoti e religiosi, fu arrestato dai miliziani e fucilato senza processo.

**BB. Ferdinando Garcia Sendra e Giuseppe Garcia Mas  
**A Gandia presso Valencia in Spagna, ricordo dei BB. Ferdinando Garcia Sendra e Giuseppe Garcia Mas, presbiteri e martiri, che, al tempo della medesima persecuzione, testimoniarono col loro sangue la fedeltà al Signore.

**BB. Ambrogio (Salvatore) Chulia Ferrandis, Valentino (Vincenzo) Jaunzaras e compagni**  
A Montserrat in Spagna, ricordo dei BB. martiri Ambrogio (Salvatore) Chulia Ferrandis e Valentino (Vincenzo) Jaunzaras, presbiteri, e Francesco (Giusto) Lerma Martinez, Riccardo (Giuseppe) Lopez Mora e Modesto (Vincenzo) Gay Zarzo, religiosi, del Terz'Ordine Francescano dei Capitolari della B. Vergine Addolorata, che furono coronati dal martirio durante la medesima persecuzione, per aver testimoniato Cristo.

**B. Giuseppe Kut  
**Nel campo di prigionia di Dachau, presso Monaco di Baviera in Germania, ricordo del B. Giuseppe Kut, presbitero e martire, che, nativo della Polonia, fu gettato in un terribile carcere durante la guerra, a motivo della sua fede cristiana, e migrò al Signore tra mille tormenti e sofferenze.  
 

**19 Settembre.**

**S. Gennaro  
**Festa di S. Gennaro, vescovo di Benevento e martire, che, al tempo delle persecuzioni contro la fede, patì il martirio per Cristo a Pozzuoli presso Napoli, in Campania.

**S. Trofimo  
**A Synnada in Frigia, ricordo di S. Trofimo, martire.

**SS. Peleo, Nilo, Elia, Patermuzio e compagni  
**In Palestina, ricordo dei SS. martiri Peleo e Nilo, vescovi in Egitto, Elia, presbitero, e Patermuzio, che, durante la persecuzione di Diocleziano, furono bruciati vivi con numerosi altri sacerdoti per Cristo.

**S. Pomposa  
**A Cordoba in Spagna, ricordo di S. Pomposa, vergine e martire, che, durante la persecuzione dei Mori, avendo udito del martirio di Santa Colomba, fuggì dal monastero di Pinna Mellaria per Recarsi a Cordoba, dove testimoniò impavida di fronte al giudice la sua fede in Cristo: conseguì immediatamente la palma gloriosa, venendo decapitata alle porte del palazzo.

**S. Carlo Hyon Song-mun  
**A Seul in Corea passione di S. Carlo Hyon Song-mun, martire, che, catechista, faceva da guida attraverso lunghi e ardui percorsi ai missionari cattolici nel suo paese; incarcerato con altri cristiani, senza smettere mai di esortare i suoi compagni di prigionia, abbracciò il martirio per Cristo venendo decapitato.

**B. Giacinto Hoynelos Gonzalez  
**A Ciempozuelos presso Madrid in Spagna, ricordo del B. Giacinto Hoynelos Gonzalez, religioso dell'Ordine di S. Giovanni di Dio e martire, che, infuriando la persecuzione contro la Chiesa, portò a termine un glorioso martirio testimoniando Cristo.

**B. Francesca Cuallado Baixauli  
**A Benifayò in Spagna, ricordo della B. Francesca Cuallado Baixauli, vergine e martire, che durante la medesima persecuzione contro la fede sparse il suo sangue per Cristo.

**BB. Maria di Gesù de la Yglesia de Varo e Maria Addolorata e Consolata Aguiar-Mella y Diaz  
**A Madrid in Spagna, ricordo delle BB. Maria di Gesù de la Yglesia de Varo e Maria Addolorata e Consolata Aguiar-Mella y Diaz, vergini dell'Istituto delle Scuole Pie delle Figlie di Maria e martiri, che patirono per aver testimoniato Cristo.  

**20 Settembre.**

**SS. Andrea Kim Tae-gon, Paolo Chong Ha-sang e compagni  
**Memoria dei SS. Andrea Kim Tae-gon, presbitero, Paolo Chong Ha-sang e compagni, martiri in Corea. In questo giorno si celebra la memoria dei centotré martiri che testimoniarono in Corea la fede cristiana, introdottavi dapprima da alcuni laici devoti, e quindi nutrita e irrobustita dalla predicazione dei missionari e dalla celebrazione dei sacramenti. Tutti questi atleti di Cristo, tra i quali tre vescovi, otto presbiteri, e i rimanenti laici, sposati e non sposati, giovani e fanciulli, colpiti dal supplizio, consacrarono col loro prezioso sangue le radici della Chiesa in terra coreana.

**S. Dorimedonte  
**A Synnada in Frigia, ricordo di S. Dorimedonte, martire.

**S. Eustachio  
**A Roma, ricordo di S. Eustachio, martire, il cui nome si celebra nell'antica diaconia di Roma.

**SS. Ipazio, Asiano e Andrea  
**A Costantinopoli, ricordo dei SS. martiri Ipazio e Asiano, vescovi, e Andrea, presbitero, che, per aver praticato la devozione per le sacre Icone, sotto l'imperatore Leone Isaurico, furono gettati in pasto ai cani dopo aver subito diverse e spaventose torture.

**B. Tommaso Johnson  
**A Londra in Inghilterra, ricordo del B. Tommaso Johnson, presbitero della Certosa di questa città e martire, che, sotto Enrico VIII, perì colpito da malattia nel carcere di Newport, dove era stato rinchiuso per essersi mantenuto fedele alla Chiesa.

**S. Giovanni Carlo Cornay  
**Nella fortezza di Son-Tay nel Tonchino, ricordo di S. Giovanni Carlo Cornay, presbitero della Società Parigina per le Missioni Straniere e martire, che, per la sua fede cristiana, venne fatto a pezzi e quindi decapitato, dopo aver subito numerose torture, su ordine dell'imperatore Minh Mang.

**SS. Lorenzo Han I-hyong e compagni  
**A Seul in Corea, ricordo dei SS. Lorenzo Han I-hyong, catechista, e sei compagni, martiri, che subirono il martirio per Cristo, strangolati in diverse prigioni. La loro memoria si celebra oggi assieme a quella degli altri martiri di questa terra.  
 

**21 Settembre.**

**S. Panfilo  
**A Roma, sulla Via Salaria Antica, ricordo di S. Panfilo, martire.

**S. Alessandro  
**A Baccano sulla Via Claudia, al ventesimo miglio da Roma, ricordo di S. Alessandro, martire.

**SS. Eusebio, Nestabo e Zenone  
**A Gaza in Palestina, ricordo dei SS. Eusebio, Nestabo e Zenone, martiri, che, fratelli, al tempo dell'imperatore Giuliano l'Apostata, furono aggrediti e uccisi da una turba inferocita di pagani. Con loro patì anche S. Nestore, che consumò poco dopo il suo martirio, a motivo delle ferite ricevute nell'aggressione.

**S. Gerulfo  
**A Tournai, nelle Fiandre, ricordo di S. Gerulfo, adolescente e martire.

**SS. Francesco Jaccard e Tommaso Tran Van Thien**  
Presso la fortezza di Quang-Tri in Viet-Nam, ricordo dei SS. Francesco Jaccard, presbitero della Società Parigina per le Missioni Straniere, e Tommaso Tran Van Thien, martiri, che, sotto l'imperatore Minh Mang, patirono per Cristo il carcere, la tortura ed infine la morte per strangolamento.

**SS. Lorenzo Imbert, Pietro Maubant e Giacomo Chastan  
**Presso Sai-Nam-The in Corea, passione dei SS. martiri Lorenzo Imbert, vescovo, Pietro Maubant e Giacomo Chastan, presbiteri della Società Parigina per le Missioni Straniere, che si consegnarono per salvare la vita dei cristiani che erano loro affidati, e furono uccisi con la spada.

**BB. Vincenzo Galbis Girones ed Emanuele Torrò Garcia  
**A Benisoda in Spagna, ricordo dei BB. martiri Vincenzo Galbis Girones, padre di famiglia, ed Emanuele Torrò Garcia, che imitarono Cristo, in cui riponevano la loro speranza, nel trionfo del loro martirio, conformandosi alla Sua passione.  
 

**22 Settembre.**

**S. Emerita  
**A Roma nel cimitero di Commodilla, sulla Via Ostiense, ricordo di S. Emerita, martire.

**SS. Maurizio e compagni  
**A Saint-Maurice-en-Valais in Svizzera, ricordo dei SS. martiri Maurizio, Essuperio, Candido, soldati, che, come narra S. Eucherio di Lione, con i loro compagni della Legione Tebana e il veterano Vittore, nobilitarono la storia della Chiesa con la loro gloriosa passione, venendo uccisi per Cristo sotto l'imperatore Massimiano.

**S. Basilla  
**A Roma sulla Via Salaria Antica, deposizione di S. Basilla, martire sotto gli imperatori Diocleziano e Massimiano.

**S. Emmeranno  
**A Ratisbona in Baviera, in Germania, ricordo di S. Emmeranno, vescovo, che fu martirizzato per la fede in Cristo.

**B. Giuseppe Marchandon  
**Su una nave-prigione ancorata al largo di Rochefort, in Francia, ricordo del B. Giuseppe Marchandon, presbitero e martire, che, durante la Rivoluzione Francese, gettato perché sacerdote in una sordida galera, migrò al Padre stremato dagli stenti e dalle malattie.

**SS. Paolo Chong Ha-sang e Agostino Yu Chin-gil  
**A Seul in Corea, passione dei SS. Paolo Chong Ha-sang e Agostino Yu Chin-gil, martiri, dei quali l'uno guidò per vent'anni la prima comunità cristiana in tempo di persecuzione, l'altro mandò lettere a papa Gregorio XVI perché inviasse sacerdoti in Corea; entrambi catechisti, furono decapitati insieme per la fede in Cristo, dopo molte torture.

**B. Carlo Navarro  
**A Montserrat in Spagna, ricordo del B. Carlo Navarro, presbitero dell'Ordine dei Chierici Regolari delle Scuole Pie e martire, che, infuriando la persecuzione contro i religiosi, fu coronato da un nobile martirio.

**B. Germano Gozalvo Andreu  
**A Montserrat in Spagna, ricordo del B. Germano Gozalvo Andreu, presbitero e martire, che patì durante la medesima persecuzione per aver testimoniato Cristo.

**BB. Vincenzo Pelufo Corts e Giuseppina Moscardo Montalvà  
**Ad Alzira presso Valencia in Spagna, ricordo dei BB. martiri Vincenzo Pelufo Corts, presbitero, e Giuseppina Moscardo Montalvà, vergine, che, al tempo della medesima persecuzione contro la fede, meritarono di portare la palma della vittoria davanti a dio Onnipotente.

**B. Vincenzo Sicluna Hernandez  
**A Bolbaite presso Valencia, in Spagna, ricordo del B. Vincenzo Sicluna Hernandez, presbitero e martire, che fu ucciso durante la stessa persecuzione.

**B. Maria della Purificazione Vidal Pastor  
**A Corbera presso Valencia in Spagna, ricordo della B. Maria della Purificazione Vidal Pastor, vergine e martire, che meritò di accedere alle nozze eterne col suo Sposo Cristo.  
 

**23 Settembre.**

**S. Sossio  
**A Miseno in Campania, ricordo di S. Sossio, diacono e martire, che, come narra S. Simmaco papa, desideroso di servire il suo vescovo anche nella prova estrema, andò incontro con lui alla morte e conseguì la medesima gloria pagando lo stesso prezzo.

**SS. Andrea, Giovanni, Pietro e Antonio  
**In Africa, ricordo dei SS. Andrea, Giovanni, Pietro e Antonio, martiri, che, presi prigionieri a Siracusa, furono deportati dai Mori e messi a morte.

**BB. Cristoforo, Antonio e Giovanni  
**A Tlaxcala in Messico, ricordo dei BB. Cristoforo, Antonio e Giovanni, martiri, che, al tempo della prima evangelizzazione dell'America, aderirono lieti alla fede cristiana: furono messi a morte per questo dai loro concittadini.

**B. Guglielmo Way**  
A Kingston presso il Tamigi, in Inghilterra, ricordo del B. Guglielmo Way, presbitero e martire, che, condannato a morte sotto Elisabetta I per essere entrato in terra inglese da sacerdote cattolico, venne per questo impiccato.

**B. Vincenzo Ballester Far  
**A Benisa presso Valencia in Spagna, ricordo del B. Vincenzo Ballester Far, presbitero e martire, che, in tempo di persecuzione, condusse a termine egregiamente la battaglia per Cristo.

**BB. Sofia Ximenez Ximenez, Maria della Purificazione di S. Giuseppe Ximenez e Maria Giuseppina del Rio Messa  
**A Benicalap in Spagna, ricordo delle BB. Sofia Ximenez Ximenez, madre di famiglia, Maria della Purificazione di S. Giuseppe Ximenez e Maria Giuseppina del Rio Messa, vergine dell'Ordine delle Carmelitane della Carità, martiri, che pervennero alla gloria infinita attraverso la prova del martirio.

**B. Ascensione di S. Giuseppe Calasanz Lloret Marco  
**A Gandia in Spagna, ricordo della B. Ascensione di S. Giuseppe Calasanz Lloret Marco, vergine dell'Istituto delle Sorelle delle Scuole Cristiane e martire, che conseguì il martirio durante la medesima persecuzione contro la fede.

**B. Giuseppe Stanek  
**A Varsavia in Polonia, ricordo del B. Giuseppe Stanek, presbitero della Società dell'Apostolato Cattolico e martire, che, in tempo di guerra, portò a compimento il suo martirio venendo impiccato dai persecutori della fede.

**24 Settembre.**

**SS. Andochio, Tirso e Felice  
**Ad Autun in Francia, ricordo dei SS. Andochio, Tirso e Felice, martiri.

**S. Gerardo Sagredo  
**In Ungheria, ricordo di S. Gerardo Sagredo, vescovo di Csanàd e martire, che, maestro del giovane principe S. Emerico, figlio del re S. Stefano, morì lapidato dai pagani sulle rive del Danubio.

**BB. Guglielmo Spenser e Roberto Hardesty  
**A York in Inghilterra, ricordo dei BB. martiri Guglielmo Spenser, presbitero, e Roberto Hardesty, che, sotto Elisabetta I, furono condannati a morte per impiccagione, il primo perché sacerdote, l'altro per avergli fornito ospitalità.

**S. Antonio Gonzalez  
**A Nagasaki in Giappone, ricordo di S. Antonio Gonzalez, presbitero dell'Ordine dei Frati Predicatori e martire, che, mandato in Giappone con altri cinque compagni e quasi subito incarcerato, fu ripetutamente torturato finché, colpito dalla febbre, precedette gli altri nel martirio, sotto il comandante supremo Tokugawa Yemitsu.

**B. Giuseppe Raimondo Pasquale Ferrer Botella  
**Ad Abalat de la Ribera, presso Valencia, in Spagna, ricordo del B. Giuseppe Raimondo Pasquale Ferrer Botella, presbitero e martire, che patì il martirio durante la persecuzione contro la fede.

**B. Giuseppe Maria Ferrandiz Hernandez  
**A Rotglà y Corbera, in Spagna, ricordo del B. Giuseppe Maria Ferrandiz Hernandez, presbitero e martire, che, al tempo della medesima persecuzione, portò a compimento la battaglia per la fede.

**B. Incarnazione Gil Valls  
**Ad Ollerìa presso Valencia, in Spagna, ricordo della B. Incarnazione Gil Valls, vergine e martire, che, portando una lucerna splendente, prese vittoriosa la strada verso Cristo suo Sposo.

**B. Giuseppe Raimondo Ferragud Girbes  
**Ad Alzira presso Valencia, in Spagna, ricordo del B. Giuseppe Raimondo Ferragud Girbes, martire, che, padre di famiglia, cadde vittima per Cristo dei persecutori della fede.  
 

**25 Settembre.**

**S. Firmino**  
Ad Amiens in Francia, ricordo di S. Firmino, vescovo e martire.

**SS. Paolo, Tatta, Sabiniano, Massimo, Rufo ed Eugenio  
**A Damasco in Siria, ricordo dei SS. martiri Paolo, sua moglie Tatta, e i loro figli Sabiniano, Massimo, Rufo ed Eugenio, che, accusati di essere cristiani, resero l'anima a Dio dopo essere stati torturati duramente.

**B. Marco Criado  
**Sui monti dell'Alpujarra presso Granada, in Spagna, ricordo del B. Marco Criado, presbitero dell'Ordine della Santissima Trinità per la Redenzione dei Peccatori e martire, che fu ucciso dai Mori.

**BB. Giovanni Pietro (Giuseppe) Bengoa Aranguren, Paolo Maria (Pietro) Leoz y Portillo e Gesù Hita Miranda  
**A Carriòn de Calatrava presso Ciudad Real, in Spagna, ricordo dei BB. martiri Giovanni Pietro (Giuseppe) Bengoa Aranguren, presbitero, e Paolo Maria (Pietro) Leoz y  
Portillo, religioso della Congregazione della Passione, e Gesù Hita Miranda, religioso della Società di Maria, che, infuriando la persecuzione, furono fucilati dai miliziani in odio alla Chiesa.  
 

**26 Settembre.**

**SS. Cosma e Damiano  
**Festa dei SS. Cosma e Damiano, martiri, che esercitavano la medicina senza chiedere alcun compenso in Siria, nella città di Cirro, dove molti furono guariti dalle loro cure gratuite.

**S. Senatore  
**Ad Albano nel Lazio, ricordo di S. Senatore, martire.

**SS. Martiri di Corea  
**A Seul in Corea, passione dei SS. Sebastiano Nam I-gwan e nove compagni, martiri, che furono decapitati per la loro fede cristiana dopo tremendi supplizi; si commemorano inoltre le SS. martiri Lucia Kim, Caterina Yi, vedova, e sua figlia Maddalena Cho, vergine, che, incarcerate per Cristo, morirono per le torture patite in un giorno imprecisato di questo mese.

**BB. Maria del Rifugio (Teresa) Rosat Balasch e Maria del Calvario (Giuseppina) Romero Clariana  
**A Valencia in Spagna, ricordo delle BB. Maria del Rifugio (Teresa) Rosat Balasch e Maria del Calvario (Giuseppina) Romero Clariana, vergini della Congregazione della Dottrina Cristiana e martiri, che, infuriando la persecuzione, furono incarcerate e poi uccise per essersi mantenute fedeli al loro Sposo Cristo.

**B. Raffaele Pardo Molina  
**A Valencia in Spagna, ricordo del B. Raffaele Pardo Molina, religioso dell'Ordine dei Frati Predicatori e martire, che perse la vita durante la persecuzione contro la fede. Con lui si commemora anche il B. martire Giuseppe Maria Vidal Segù, presbitero del medesimo Ordine, che, a Barcellona, trovò il suo premio glorioso in Cristo per aver testimoniato senza sosta la fede.

**B. Crescenza Valls Espi**  
A Puerto de Canals in Spagna, ricordo della B. Crescenza Valls Espi, vergine e martire, che patì il martirio durante la persecuzione contro la fede.

**B. Maria Noguera Albelda  
**A Benifairò de Valldigna in Spagna, ricordo della B. Maria Noguera Albelda, vergine e martire, che portò a compimento il suo martirio per la fede durante la medesima persecuzione.

**B. Bonaventura (Giulio) Esteve Flors  
**A Gilet presso Valencia, in Spagna, ricordo del B. Bonaventura (Giulio) Esteve Flors, presbitero dell'Ordine dei Frati Minori Cappuccini e martire, che migrò al Signore durante la medesima persecuzione per mano dei nemici della fede.

**B. Maria Jorda Botella  
**A Benifallim presso Alicante, in Spagna, ricordo della B. Maria Jorda Botella, vergine e martire, che condusse a compimento la buona battaglia per Cristo.

**B. Leone (Emanuele) Legua Martì  
**A Madrid in Spagna, ricordo del B. Leone (Emanuele) Legua Martì, presbitero del Terz'Ordine di S. Francesco dei Capitolari della B. Vergine Addolorata e martire, che ottenne la corona gloriosa del martirio nel corso della medesima persecuzione.

   
**27 Settembre.**

**SS. Adolfo e Giovanni  
**A Cordoba in Spagna, ricordo dei SS. martiri Adolfo e Giovanni, fratelli, che, durante la persecuzione dei Mori, al tempo del re 'Abd ar-Rahman II, furono coronati dal martirio per Cristo.

**B. Giovanni Battista Laborier du Vivier  
**Su una nave-prigione ancorata al largo di Rochefort, in Francia, ricordo del B. Giovanni Battista Laborier du Vivier, diacono e martire, che, al tempo della persecuzione contro la Chiesa, fu condannato ad una dura carcerazione a causa del proprio status di chierico, perendo stremato da grave malattia.

**BB. Giuseppe Fenollosa Alcayna e Fedele (Mariano) Climent Sanches  
**A Sagunto in Spagna, ricordo dei BB. martiri Giuseppe Fenollosa Alcayna, presbitero, e Fedele (Mariano) Climent Sanches, religioso dell'Ordine dei Frati Minori Cappuccini, che, infuriando la persecuzione contro la fede, sparsero il loro sangue per Cristo.

**BB. Francesca Saveria (Maria) Fenollosa Alcayna ed Erminia Martinez Amigo  
**A Gilet presso Valencia, in Spagna, ricordo delle BB. martiri Francesca Saveria (Maria) Fenollosa Alcayna, religiosa del Terz'Ordine delle Cappuccine della Sacra Famiglia, ed Erminia Martinez Amigo, madre di famiglia, che, nel corso della medesima persecuzione, testimoniarono col loro sangue la fedeltà al Signore.

   
**28 Settembre.**

**S. Venceslao  
**Memoria di S. Venceslao, martire, che, principe dei Boemi, istruito nella sapienza divina ed umana dalla nonna Ludmilla, severo con se stesso, ma pacifico nell'amministrare il regno e caritatevole nei confronti dei poveri, riscattò gli schiavi pagani in vendita a Praga affinché fossero battezzati; dopo aver superato molte difficoltà nel governare i sudditi e nel diffondere la fede, tradito dal fratello Boleslao, fu ucciso da sicari mentre si trovava in chiesa, a Starà Boleslav in Boemia.

**SS. Lorenzo Ruiz di Manila e compagni  
**Memoria dei SS. Lorenzo Ruiz di Manila e quindici compagni, martiri, che, alcuni religiosi, altri presbiteri, altri laici, dopo avere portato il seme della fede cristiana attraverso le isole Filippine, di Formosa e del Giappone, per ordine del comandante supremo Tokugawa Yemitsu consumarono il loro martirio per amore di Cristo a Nagasaki in Giappone, in giorni separati; sono commemorati tutti insieme.

**SS. Alfeo, Alessandro e Zosimo  
**A Calidone in Pisidia, ricordo dei SS. Alfeo, Alessandro e Zosimo, martiri.

**S. Annemondo  
**A Lione in Francia, ricordo di S. Annemondo, vescovo e martire.

**BB. Giovanni Shozaburo e compagni  
**A Nagasaki in Giappone, ricordo dei BB. Giovanni Shozaburo, catechista, Mancio Ichizayemon, Michele Taiemon Kinoshi, Lorenzo Hachizo, Pietro Terai Kuhioye e Tommaso Terai Kahioye, martiri, che furono decapitati per Cristo.

**B. Francesco Saverio Ponsa Casallarch  
**A San Felice de Codinas in Catalogna, in Spagna, ricordo del B. Francesco Saverio Ponsa Casallarch, religioso dell'Ordine di S. Giovanni di Dio e martire, che, infuriando la persecuzione, pervenne alla palma gloriosa per Cristo e la Chiesa.

**B. Amalia Abad Casasempere  
**A Benillup presso Alicante, in Spagna, ricordo della B. Amalia Abad Casasempere, martire, che, madre di famiglia, fu coronata dal martirio per aver testimoniato Cristo in tempo di persecuzione.

**B. Giuseppe Tarrats Comaposada  
**A Valencia in Spagna, ricordo del B. Giuseppe Tarrats Comaposada, religioso della Società di Gesù e martire, che durante la medesima persecuzione raggiunse Cristo nella gloria.

**B. Niceta Budka  
**A Karadzar presso Karagandà, in Kazakistan, ricordo del B. Niceta Budka, vescovo, che, primo ad esercitare in Canada il ministero pastorale tra i cristiani cattolici di Rito bizantino, al tempo del regime nemico di Dio, fu deportato in un gulag, dove sopportò per amore di Cristo ogni avversità, perseverando nella fede con animo forte fino alla morte.

   
**29 Settembre.**

**S. Eutichio  
**A Perinthus (o Eraclea) in Tracia, ricordo di S. Eutichio, vescovo e martire.

**SS. Ripsime, Gaiana e compagne  
**A Valeroctista in Armenia, ricordo delle SS. Ripsime, Gaiana e compagne, martiri.

**SS. Martiri di Nagasaki  
**A Nagasaki in Giappone, passione dei SS. Michele di Aozaraza, Guglielmo Courtet, Vincenzo Shiwozuka, presbiteri dell'Ordine dei Frati Predicatori, Lazzaro di Kyoto e Lorenzo Ruiz di Manila, padri di famiglia, martiri, che, incarcerati per più di un anno, perché cristiani, subirono il supplizio della crocifissione, quindi furono decapitati. La loro memoria si celebra il giorno precedente, insieme con gli altri loro compagni.

**S. Renato Goupil  
**Ad Ossernon in Canada, passione di S. Renato Goupil, martire, che, medico e collaboratore di S. Isacco Jogues, fu ucciso da un indigeno con un colpo d'ascia.

**B. Giacomo Mestre Iborra  
**A Gilet presso Valencia, in Spagna, ricordo del B. Giacomo Mestre Iborra, presbitero dell'Ordine dei Frati Minori Cappuccini e martire, che, infuriando la persecuzione contro la fede, sparse il suo sangue per Cristo.

**BB. Paolo Bori Puig e Vincenzo Sales Genoves  
**A Valencia in Spagna, ricordo dei BB. martiri Paolo Bori Puig, presbitero, e Vincenzo Sales Genoves, religioso, della Società di Gesù, che condussero a termine la loro bella battaglia per Cristo.

**B. Dario Hernandez Morato  
**A Picadero de Paterna presso Valencia, in Spagna, ricordo del B. Dario Hernandez Morato, presbitero della Società di Gesù e martire, che durante la medesima persecuzione rese l'anima a Dio.

**B. Francesco de Paula Castello y Aleu  
**Ad Illerda in Spagna, ricordo del B. Francesco de Paula Castello y Aleu, martire, che, condannato alla pena capitale durante la medesima persecuzione, con animo giusto e somma fermezza non dubitò di offrire la sua morte per Cristo.  
 

**30 Settembre.**

**S. Antonino  
**A Piacenza in Emilia, ricordo di S. Antonino, martire.

**SS. Urso e Vittore  
**A Solétta in Svizzera, ricordo dei SS. Urso e Vittore, martiri, che si dice abbiano fatto parte della Legione Tebea.

**B. Giovanni Nicola Cordier  
**Su una nave-prigione ancorata al largo di Rochefort, in Francia, ricordo del B. Giovanni Nicola Cordier, presbitero e martire, che, della soppressa Società di Gesù, esercitò il ministero sacerdotale a Verdun, prima di essere arrestato, durante la Rivoluzione Francese, perché sacerdote, e quindi rinchiuso nella galera dove perì di stenti e di malattia.

---

[![](https://www.vatican.va/roman_curia/pontifical_academies/cult-martyrum/martiri/images/top.jpg)](#top)torna in alto.  

---

**OTTOBRE**

**1 Ottobre.**

**S. Piatone**

A Seclin in Francia, ricordo di S. Piatone, evangelizzatore degli abitanti di Tournai e martire. 

**SS. Verissimo, Massima e Giulia**

A Lisbona in Portogallo, ricordo dei SS. Verissimo, Massima e Giulia, martiri.

**S. Geraldo Edwards**

A Canterbury in Inghilterra, ricordo di S. Geraldo Edwards, presbitero e martire, che, ordinato sacerdote in Francia e ritornato in patria mentre infuriava la persecuzione di Elisabetta I, portò a compimento a il suo martirio sul patibolo dopo lunga prigionia. Insieme con lui patirono i BB. Roberto Wilcox e Cristoforo Buxton, presbiteri, anch’essi - come Edwards - perché sacerdoti cattolici, e Roberto Widmerpool, per aver aiutato un sacerdote.

**BB. Rodolfo Crockett ed Edoardo James**

A Chichester in Inghilterra, ricordo dei BB. Rodolfo Crockett ed Edoardo James, presbiteri e martiri, che, ritornati in patria dal Seminario Inglese di Reims, vennero condotti al supplizio del patibolo per il solo fatto di essere sacerdoti cattolici.

**B. Giovanni Robinson**

A Ipswich in Inghilterra, ricordo del B. Giovanni Robinson, presbitero e martire, che, padre di famiglia, dopo la morte della moglie, f coronato dal martirio a motivo del ministero sacerdotale ricevuto in età avanzatissima.

**BB. Gaspare Hikojiro ed Andrea Yoshida**

A Nagasaki in Giappone, ricordo dei BB. Gaspare Hikojiro ed Andrea Yoshida, martiri, che, catechisti, vennero decapitati per avere accolto in casa dei sacerdoti cattolici.

**B. Fiorenza Caerols Martinez**

Nel villaggio di Rotglà y Corbera, presso Valencia in Spagna, ricordo della B. Fiorenza Caerols Martinez, vergine e martire, che, al tempo della persecuzione contro la fede, meritò di conseguire la gloria della vita eterna attraverso il martirio.

**B. Alvaro Sanjuan Canet**

A Villena presso Valencia, in Spagna, ricordo del B. Alvaro Sanjuan Canet, presbitero della Società Salesiana e martire, che, nel corso della medesima persecuzione, venne condotto alla palma della vittoria attraverso la battaglia per la fede.

**B. Antonio Rewera**

Presso Monaco di Baviera in Germania, ricordo del B. Antonio Rewera, presbitero e martire, che, deportato dalla Polonia nel campo di prigionia di Dachau, per aver testimoniato Cristo, giunse attraverso i tormenti alla corona del martirio. 

**2 Ottobre.**

**S. Eleuterio  
**A Nicomedia in Bitinia, ricordo di S. Eleuterio, martire.

**S. Leodegario  
**Nei pressi di Arras, nell’Artois in Francia, passione di S. Leodegario, vescovo di Autun, che Ebroino, maestro di palazzo di re Teodorico, uccise ingiustamente dopo avergli inflitto molte ferite e mutilazioni. Con lui si venera la memoria di suo fratello, S. Gerino, martire, che due anni prima era stato lapidato a morte per ordine dello stesso Ebroino.

**BB. Ludovico e Lucia, Andrea e Francesco Yakichi  
**A Nagasaki in Giappone, ricordo dei BB. Ludovico e Lucia Yakichi, coniugi, e i loro figli Andrea e Francesco, martiri, patirono la morte per Cristo, i fanciulli decapitati assieme alla madre dinanzi al padre, e questi infine bruciato vivo.

**B. Giorgio Edmondo René  
**Su una nave-prigione ancorata al largo di Rochefort, in Francia, ricordo del B. Giorgio Edmondo René, presbitero e martire, che, canonico di Vézelay, al tempo della Rivoluzione Francese, condannato alla galera per aver esercitato il ministero sacerdotale, vi perì presto consunto da grave malattia.

**BB. Francesco Carceller ed Isidoro Bover Oliver  
**BB. Francesco Carceller, dell’Ordine dei Sacerdoti Regolari delle Pie Scuole, ed Isidoro Bover Oliver, della Fraternità dei Sacerdoti Operai Diocesani, presbiteri e martiri, che, infuriando la persecuzione, consumarono il loro martirio venendo fucilati in odio al sacerdozio di fronte al muro del cimitero.

**BB. Elia e Giovanni Battista Carbonell Mollà  
**Nel villaggio di Sax presso Alicante in Spagna, ricordo dei BB. Elia e Giovanni Battista Carbonell Mollà, presbiteri e martiri, che, fratelli, vennero fucilati nel corso della medesima persecuzione contro la Chiesa.

**B. Maria Guadalupe (Maria Francesca) Ricart Olmos  
**A Silla presso Valencia in Spagna, ricordo della B. Maria Guadalupe (Maria Francesca) Ricart Olmos, religiosa dell’Ordine dei Servi di Maria e martire, che venne coronata del martirio nel corso della medesima persecuzione, per aver testimoniato Cristo.

**B. Maria Antonina Kratochwil  
**A Stanislawow in Polonia, ricordo della B. Maria Antonina Kratochwil, vergine della Congregazione delle Sorelle Discepole di Nostra Signora e martire, che, in tempo di guerra, fu, per la sua fede cristiana, gettata in prigione, dove andò incontro alla morte per Cristo suo Sposo, minata dalle numerose ferite.

**3 Ottobre.**

**S. Candida  
**A Roma nel cimitero di Ponziano, sulla Via Portuense, ricordo di S. Candida, martire.

**S. Fausto  
**Ad Alessandria d’Egitto, ricordo dei SS. Fausto, Caio, Pietro, Paolo, Eusebio, Cheremone, Lucio e altri due; dei quali il primo sotto l’imperatore Decio, l’ultimo sotto Valeriano, per ordine del governatore Emiliano patirono molte sofferenze assieme al Santo vescovo Dionigi; confessori della fede, tra i quali Fausto invero meritò sotto Diocleziano anche la palma del martirio. 

**SS. Ewaldo il Nero ed Ewaldo il Bianco  
**Presso i Sassoni, ricordo dei due SS. martiri Ewaldo il Nero ed Ewaldo il Bianco, che, presbiteri di origine inglese, si recarono presso i Sassoni sulla scorta dell’esempio di S. Willibrord e compagni, e, avendo iniziato a predicar loro Cristo, consumarono il loro martirio per mano dei pagani.

**BB. Ambrogio Francesco Ferro e compagni  
**Lungo il fiume Uruachu, presso Natal in Brasile, ricordo dei BB. Ambrogio Francesco Ferro, presbitero, e compagni, martiri, che perirono vittime della persecuzione contro la fede cattolica.

**B. Crescenzio Garcia Pobo  
**A Madrid in Spagna, ricordo del B. Crescenzio Garcia Pobo, presbitero del Terz’Ordine di S. Francesco dei Capitolari della B. Vergine Addolorata e martire, che, infuriando la persecuzione contro la fede, sparse il proprio sangue per Cristo.  
 

**4 Ottobre.**

**S. Quintino  
**A Tours in Francia, ricordo di S. Quintino, martire.

**B. Enrico Morant Pellicer  
**A Xaraco presso Valencia, in Spagna, ricordo del B. Enrico Morant Pellicer, presbitero e martire, che, in tempo di persecuzione, portò a compimento per la fede la sua prova.

**B. Giuseppe Canet Giner  
**A Gandia in Spagna, ricordo del B. Giuseppe Canet Giner, presbitero e martire, che, per la sua fedeltà a Cristo, meritò di essere associato al sacrificio del Salvatore.

**B. Alfredo Pellicer Muñoz  
**B. Alfredo Pellicer Muñoz, religioso dell’Ordine dei Frati Minori e martire, che confermò la sua fede in Cristo, nel corso della medesima persecuzione, fino al conseguimento della palma gloriosa.  
 

**5 Ottobre.**

**SS. martiri di Treviri  
**A Treviri in Germania, ricordo dei SS. martiri che conseguirono la palma della vittoria al tempo della persecuzione dell’imperatore Diocleziano.

**S. Caritina  
**A Corycus in Cilicia, ricordo di S. Caritina, martire.

**S. Mamlacha  
**Memoria di S. Mamlacha, vergine e martire, che, giunta in Persia dalla terra dei Garamei, venne uccisa per ordine di re Sapore II.

**BB. Guglielmo Hartley, Giovanni Hewett e Roberto Sutton  
**A Londra in Inghilterra, ricordo dei BB. martiri Guglielmo Hartley e Giovanni Hewett, presbiteri, e Roberto Sutton, che vennero tutti impiccati sotto Elisabetta I, in diverse località nei pressi della capitale, per la loro fedeltà alla Chiesa Cattolica.

**S. Tranquillino Ubiarco  
**A Tepatitlàn in Messico, ricordo di S. Tranquillino Ubiarco, presbitero e martire, che, infuriando la persecuzione contro la Chiesa, non esitò a continuare ad esercitare il suo ministero di pastore: per questo motivo venne impiccato a un albero, perfezionando così un glorioso martirio. 

**B. Mariano Skrzypczak  
**Nella cittadella di Plonkowo in Polonia, ricordo del B. Mariano Skrzypczak, presbitero e martire, che, al tempo dell’occupazione della Polonia da parte di un regime nemico a Dio, meritò - per aver conservato integra la sua fede - di ricevere la palma del martirio, venendo fucilato dinanzi alla sua chiesa.

**6 Ottobre.**

**S. Sagara  
**A Laodicea in Frigia, ricordo di S. Sagara, vescovo e martire, sotto Servilio Paolo, proconsole d’Asia.

**S. Fede  
**Ad Agen in Aquitania, ricordo di S. Fede, martire.

**B. Francesco Hunot  
**Su una nave-prigione ancorata al largo di Rochefort, in Francia, ricordo del B. Francesco Hunot, presbitero e martire, che, infuriando la persecuzione contro la Chiesa, gettato in una squallida galera perché sacerdote, vi trovò la morte sfinito dalle febbri maligne.

**S. Francesco Tran Van Trung  
**S. Francesco Tran Van Trung, martire, che, soldato, essendogli stato ordinato di abiurare la fede cristiana, rifiutò strenuamente di apostatare: per questo venne decapitato per ordine dell’imperatore Tu-Duc.  
 

**7 Ottobre.**

**S. Marcello  
**A Capua in Campania, ricordo di S. Marcello, martire. 

**S. Giustina  
**A Padova in Veneto, ricordo di S. Giustina, vergine e martire.

**SS. Sergio e Bacco  
**A Rosapha in Siria, ricordo dei SS. Sergio e Bacco, martiri.

**B. Giovanni Hunot  
**Su una nave-prigione ancorata al largo di Rochefort, in Francia, ricordo del B. Giovanni Hunot, presbitero e martire, che, gettato in galera durante la Rivoluzione Francese perché sacerdote, completò il suo martirio nella totale fedeltà a Dio.

**B. Giuseppe Llosa Balaguer  
**B. Giuseppe Llosa Balaguer, religioso del Terz’Ordine di S. Francesco dei Capitolari della B. Vergine Addolorata e martire, che patì il martirio nella persecuzione contro la fede.

**8 Ottobre.**

**S. Pelagia  
**Ad Antiochia in Siria, ricordo di S. Pelagia, vergine e martire, che ebbe molte lodi da S. Giovanni Crisostomo.

**S. Reparata  
**Memoria di S. Reparata, che è venerata in diverse località come vergine e martire.

**BB. Giovanni Adams, Roberto Dibdale e Giovanni Lowe  
**A Londra in Inghilterra, ricordo dei BB. Giovanni Adams, Roberto Dibdale e Giovanni Lowe, presbiteri e martiri, che, Elisabetta I regnante, esercitarono di nascosto il loro ministero per il popolo cattolico, e per questo motivo vennero condannati a morte: a Tyburn, dopo tormenti particolarmente atroci, pervennero insieme al regno dei cieli.  
 

**9 Ottobre.**

**SS. Dionigi, Rustico ed Eleuterio  
**Memoria dei SS. Dionigi, vescovo, e compagni, martiri, dei quali si narra che il primo, inviato dal Romano Pontefice, sia giunto in Francia e quivi, divenuto il primo vescovo di Parigi, sia stato martirizzato nei pressi della città assieme al presbitero Rustico ed al diacono Eleuterio.

**SS. Diodoro, Diomede e Didimo  
**A Laodicea, in Siria, passione dei SS. Diodoro, Diomede e Didimo.

**S. Donnino  
**A Giulia nei dintorni di Parma, sulla Via Claudia, ricordo di S. Donnino, martire.

**SS. Martiri di Turón  
**A Turón nelle Asturie, in Spagna, ricordo dei SS. martiri Innocenzo dell’Immacolata (Emanuele) Canoura Arnau, presbitero della Congregazione della Passione, e otto compagni, Fratelli delle Scuole Cristiane, che al tempo della persecuzione in odio alla fede furono trucidati senza processo, conseguendo l’alloro supremo.

**10 Ottobre.**

**SS. Eulampio ed Eulampia  
**A Nicomedia in Bitinia, ricordo dei SS. Eulampio ed Eulampia, sua sorella, martiri durante la persecuzione di Diocleziano.

**SS. Gereone e compagni  
**A Colonia in Germania, ricordo dei SS. Gereone e compagni, martiri, che con sincera pietà offrirono coraggiosamente il collo alla spada.

**SS. Vittore e Malloso  
**A Bertun nei pressi di Colonia, in Germania, ricordo dei SS. Vittore e Malloso, martiri.

**SS. Cassio e Fiorenzo  
**A Bonn in Germania, ricordo dei SS. Cassio e Fiorenzo, martiri.

**S. Tanca  
**Presso Ramerud, in Francia, ricordo di S. Tanca, vergine e martire, che, come si narra, conseguì la corona gloriosa del martirio per difendere la propria verginità.

**SS. Daniele, Samuele e compagni  
**A Setta nella Mauritania Tingitana, passione dei sette SS. martiri dell’Ordine dei Frati Minori, ossia Daniele, Samuele, Angelo, Leone, Nicolao ed Ugolino, presbiteri, e Donno, che, inviati da Frate Elia a predicare il Vangelo di Cristo ai Mori e per questo colpiti da ingiurie, prigionia e fustigazioni, vennero infine decapitati, conseguendo la palma del martirio.

**B. Leone Wetmanski  
**Nella cittadella di Dzialdowo in Polonia, ricordo del B. Leone Wetmanski, vescovo ausiliare di Plodz, che, al tempo dell’empia persecuzione scatenata in Polonia contro Dio e gli uomini, portò a compimento il martirio nel campo di prigionia con una morte intrepida.

**B. Edoardo Detkens  
**A Linz in Austria, ricordo del B. Edoardo Detkens, che, nativo della Polonia, trovò la morte durante la medesima persecuzione, soffocato dalle esalazioni di vapori velenosi.

**11 Ottobre.**

**SS. Tracio, Probo e Andronico  
**Ad Anazarbus in Cilicia, ricordo dei SS. Tracio, Probo e Andronico, martiri, che, durante la persecuzione di Diocleziano, diedero la vita per testimoniare Cristo.

**SS. Nicasio, Quirino, Scubicolo e Pienzia  
**A Vilcassin in Francia, ricordo dei SS. Nicasio, Quirino, Scubicolo e Pienzia, martiri.

**S. Sarmata  
**Memoria di S. Sarmata, abate nella Tebaide, che, discepolo di S. Antonio, venne ucciso dai Saraceni.

**S. Pietro Le Tuy  
**Ad Hanoi nel Tonchino, ricordo di S. Pietro Le Tuy, presbitero e martire, che venne decapitato per Cristo sotto l’imperatore Minh Mang.

**B. Angelo Ramos Velazquez  
**A Barcellona in Spagna, ricordo del B. Angelo Ramos Velazquez, religioso della Società Salesiana e martire, che al tempo della persecuzione contro la Chiesa portò a termine la battaglia per la fede.

**12 Ottobre.**

**S. Edisto  
**A Roma sulla Via Laurentina, ricordo di S. Edisto, martire.

**S. Donnina  
**Ad Anazarbus in Cilicia, ricordo di S. Donnina, martire, che, sotto Diocleziano imperatore e il governatore Lycia, patì molti tormenti prima di trovare la morte in carcere.

**SS. Martiri d’Africa  
**Memoria dei quattromilanovecentosessantasei SS. martiri e confessori della fede, che, durante la persecuzione vandalica in Africa, poiché erano vescovi o presbiteri o diaconi della Chiesa di Dio, accompagnati da un gran numero di fedeli del popolo, per ordine del re ariano Unnerico - in odio alla verità cattolica - vennero esiliati in un’orribile spelonca: dove infine, dopo aver patito diverse forme di tormenti e torture, celebrarono il martirio. Tra costoro si ricordano in particolare Cipriano e Felice, vescovi, formidabili sacerdoti del Signore.

**B. Tommaso Bullaker  
**A Londra in Inghilterra, ricordo del B. Tommaso Bullaker, presbitero dell’Ordine dei Frati Minori e martire, che, sotto il re Carlo I, arrestato mentre stava celebrando la Messa, condannato a morte perché sacerdote, venne impiccato a Tyburn e poi sventrato mentre ancora respirava.

**B. Giuseppe Gonzalez Huguet  
**A Ribarroja de Turia, presso Valencia in Spagna, ricordo del B. Giuseppe Gonzalez Huguet, presbitero e martire, che, infuriando la persecuzione contro la fede, condusse a termine egregiamente la buona battaglia per Cristo.

**B. Pacifico (Pietro) Salcedo Puchades  
**A Massamagrel in Spagna, ricordo del B. Pacifico (Pietro) Salcedo Puchades, religioso dell’Ordine dei Frati Minori Cappuccini e martire, che imitò la passione di Cristo nel corso della medesima persecuzione.

**B. Romano Sitko  
**Nel campo di sterminio di Oswiecim (Auschwitz), presso Cracovia in Polonia, ricordo del B. Romano Sitko, presbitero e martire, che, al tempo dell’occupazione militare della Polonia durante la guerra, duramente torturato dai persecutori della dignità dell’uomo e della religione, migrò alla beatitudine eterna.  
 

**13 Ottobre.**

**SS. Fausto, Gennadio e Marziale  
**A Cordoba in Spagna, ricordo dei SS. Fausto, Gennadio e Marziale, martiri, che adornano la città delle loro tre corone.

**S. Fiorenzo  
**A Tessalonica in Macedonia, ricordo di S. Fiorenzo, martire, che venne bruciato vivo dopo aver patito numerosi tormenti.

**14 Ottobre.**

**S. Callisto I  
**Festa di S. Callisto I, papa e martire, che, diacono, dopo un lungo esilio in Sardegna, si prese cura delle catacombe sulla Via Appia che prenderanno il suo nome, dove espose le spoglie dei martiri alla venerazione dei posteri; eletto papa promosse la retta dottrina e riconciliò con benevolenza gli apostati, terminando il suo operoso episcopato con un glorioso martirio. In questo giorno si celebra la deposizione del suo corpo a Roma sulla Via Aurelia, nel cimitero di Calepodio.

**S. Lupulo  
**A Capua in Campania, ricordo di S. Lupulo, martire.

**B. Giacomo Laigneau de Langellerie  
**Ad Angers in Francia, ricordo del B. Giacomo Laigneau de Langellerie, presbitero e martire, che, infuriando la Rivoluzione Francese, venne ghigliottinato perché sacerdote.

**B. Anna Maria Aranda Riera  
**A Picadero di Paterna, presso Valencia in Spagna, ricordo della B. Anna Maria Aranda Riera, vergine e martire, che, mentre infuriava la persecuzione contro la fede, sparse il proprio sangue per Cristo.

**BB. Stanislao Mysakowski e Francesco Roslaniec  
**Nel campo di prigionia di Dachau, presso Monaco di Baviera in Germania, ricordo dei BB. Stanislao Mysakowski e Francesco Roslaniec, presbiteri e martiri, che, nella Polonia occupata, in tempo di guerra, dai nemici di Dio e dell’umanità, consumarono il loro martirio avvelenati dai vapori maligni.

**B. Romano Lysko  
**A Leopoli in Ucraina, ricordo del B. Romano Lysko, presbitero e martire, che, al tempo della persecuzione contro la fede, seguendo docilmente le tracce di Cristo, pervenne con l’aiuto della Sua grazia al regno dei cieli.  
 

**15 Ottobre.**

**S. Maddalena  
**A Nagasaki in Giappone, ricordo di S. Maddalena, vergine e martire, che, sotto l’imperatore Yemitsu, fu forte d’animo tanto nella difesa della fede che nella paziente sopportazione, per tredici giorni, del supplizio della forca.

**B. Narciso Basté  
**A Valencia in Spagna, ricordo del B. Narciso Basté, presbitero e martire, che, seguendo fedelmente l’esempio di Cristo, in tempi di persecuzione contro la fede, passò gloriosamente alla vita eterna attraverso la morte.

**16 Ottobre.**

**S. Elifio  
**A Toul in Francia, ricordo di S. Elifio, che avrebbe ricevuto la corona del martirio.

**SS. Martiniano, Saturiano e compagni  
**Memoria dei SS. Martiniano e Saturiano, martiri in Africa assieme ai loro due fratelli, che, al tempo della persecuzione vandalica, sotto il re ariano Genserico, essendo servitori di un ariano, e convertiti alla fede in Cristo dalla vergine S. Massima, anch’essa serva del loro stesso padrone, poiché mantennero ferma la loro fede cattolica, vennero per questo dapprima fustigati duramente e dilaniati sino all’osso, e poi mandati in esilio nelle terre dei Mori; laddove vennero condannati a morte, per aver convertito alcuni alla fede di Cristo; Massima invece, liberata dopo aver superato molte prove, morì in pace in monastero, madre di molte altre vergini.

**BB. Aniceto Koplinski e Giuseppe Jankowski  
**Nel campo di sterminio di Oswiecim (Auschwitz), presso Cracovia in Polonia, ricordo dei BB. Aniceto Koplinski, dell’Ordine dei Frati Minori Cappuccini, e Giuseppe Jankowski, della Società per l’Apostolato Cattolico, presbiteri e martiri, che, deportati dalla patria invasa dai seguaci di una ideologia nemica dell’umanità e ostile a Dio, uno avvelenato nella camera a gas, l’altro invece trucidato dagli aguzzini del campo, testimoniarono la fede in Cristo fino alla morte.

**17 Ottobre.**

**S. Ignazio d’Antiochia  
**Memoria di S. Ignazio, vescovo e martire, che, discepolo di S. Giovanni Apostolo, secondo dopo S. Pietro, resse la chiesa di Antiochia, e, dato in pasto alle belve sotto l’imperatore Traiano, venne inviato a Roma dove fu coronato di un glorioso martirio. Lungo il viaggio, mentre i guardiani aizzavano la ferocia dei leopardi, scrisse sette lettere a diverse chiese, con le quali esortava i fratelli a servire Dio in unità con i vescovi, e a consentirgli di immolarsi come vittima per Cristo. 

**SS. Rufo e Zosimo  
**Memoria dei SS. Rufo e Zosimo, martiri, che il B. Policarpo associò nel ricordo del martirio, scrivendo ai Filippesi: “Vollero essere resi partecipi della passione del Signore, né amarono la gloria di questo mondo, ma solo Colui che per loro e per tutti è morto e risorto”.

**SS. Martiri Volitani  
**Nell’Africa Proconsolare, ricordo dei SS. martiri Volitani, che furono celebrati da S. Agostino in un suo discorso.

**S. Riccardo Gwyn  
**A Wrexham nel Galles, ricordo di S. Riccardo Gwyn, martire, che, padre di famiglia e maestro di scuola, abbracciò la fede cattolica e, arrestato per aver convinto altri a compiere il medesimo passaggio, e sempre saldo nella fede anche dopo numerose torture, venne impiccato e poi sventrato mentre ancora respirava.

**B. Giacomo Burin  
**A Beauvais in Francia, ricordo del B. Giacomo Burin, presbitero e martire, che, al tempo della Rivoluzione Francese, mentre era intento con ogni cura ad espletare il suo ministero di pastore, all’improvviso, fuggendo di casa in casa dalla masnada di assalitori, venne infine trafitto a morte, tenendo il calice fra le mani.

**BB. Maria Natalia di S. Ludovico (Maria Ludovica Giuseppa) Vanot e compagne  
**A Valence in Francia, ricordo delle BB. Maria Natalia di S. Ludovico (Maria Ludovica Giuseppa) Vanot e quattro compagne, vergini dell’Ordine delle Orsoline e martiri, che, infuriando la Rivoluzione Francese, condannate a morte in odio alla fede cattolica, salirono al patibolo intonando il “Miserere”.

**S. Isidoro Gagelin  
**Ad Huei nell’Annam, ricordo di S. Isidoro Gagelin, presbitero della Società Parigina per le Missioni Straniere e martire, che venne strangolato per Cristo sotto l’imperatore Minh Mang.

**B. Fedele Fuidio Rodriguez  
**Presso Ciudad Real in Spagna, ricordo del B. Fedele Fuidio Rodriguez, religioso della Società di Maria e martire, che, infuriando la persecuzione contro la fede, venne fucilato e migrò così al Signore.

**B. Raimondo Stefano Bou Pascual  
**A La Nucia presso Alicante, in Spagna, ricordo del B. Raimondo Stefano Bou Pascual, presbitero e martire, che, al tempo della medesima persecuzione, meritò di essere redento da fedele discepolo col sangue di Cristo.

**B. Tarsilla Cordoba Belda  
**Ad Algemesì presso Valencia, in Spagna, ricordo della B. Tarsilla Cordoba Belda, martire, che, madre di famiglia, nel corso della medesima persecuzione trovò la pace nella gloria di Cristo.

**18 Ottobre.**

**SS. Proculo, Eutichio e Acuzio  
**A Pozzuoli in Campania, ricordo dei SS. martiri Proculo, diacono, Eutichio e Acuzio.

**S. Isacco Jogues  
**Ad Ossernenon in Canada, passione di S. Isacco Jogues, presbitero della Società di Gesù e martire, che venne dapprima ridotto in schiavitù dagli indigeni, poi mutilato delle dita, infine ebbe il cranio spaccato da un colpo di scure; la sua memoria e quella dei suoi compagni si celebrano il giorno seguente.  
  

**19 Ottobre.**

**SS. martiri del Canada  
**Memoria dei SS. martiri Giovanni de Brébeuf, Isacco Jogues, presbiteri, e compagni, della Società di Gesù, nello stesso giorno nel quale S. Giovanni de la Lande, religioso, venne assassinato dai pagani nel luogo chiamato Ossernenon, allora in territorio canadese, laddove in verità, pochi anni prima, anche S. Renato Goupil aveva conseguito la palma del martirio. In questo giorno si venera anche la memoria dei loro confratelli SS. Gabriele Lalemant, Antonio Daniel, Carlo Garnier e Natale Chabanel, che nella diocesi del Canada, in giorni diversi, dopo aver speso molta fatica nella missione evangelizzatrice presso gli Uroni, morirono martiri per annunciare Cristo al popolo di quelle terre.

**SS. Tolomeo, Lucio e compagni  
**A Roma ricordo dei SS. Tolomeo, Lucio e altri compagni, che, come narra S. Giustino, dimostrarono pubblicamente di essere cristiani, per il rifiuto della scostumatezza e dell’ingiustizia nelle sentenze: vennero condannati a morte dal prefetto dell’Urbe Lollo, sotto Antonino il Pio.

**S. Asterio  
**Ad Ostia nel Lazio, ricordo di S. Asterio, martire.

**SS. Sabiniano e Potenziano  
**A Sens in Francia, ricordo dei SS. Sabiniano e Potenziano, che furono i primi pastori di questa città e portarono a termine la loro confessione di fede con il martirio.

**S. Varo  
**In Egitto, ricordo di S. Varo, soldato, che, sotto l’imperatore Massimiano, visitando e confortando i sei santi eremiti tenuti in carcere, ed essendo morto il settimo, ne volle prendere il posto in prigione: orribilmente torturato, meritò con i suoi compagni di conseguire la palma del martirio.

**S. Filippo Howard  
**A Londra in Inghilterra, ricordo di S. Filippo Howard, martire, che, conte di Arundel e padre di famiglia, caduto in disgrazia presso la regina Elisabetta dopo che egli ebbe abbracciato la fede cattolica, venne gettato in carcere e lì, dedito alla penitenza e alla preghiera, meritò di ricevere la corona del martirio, consunto dalle privazioni e dalle vessazioni.

**SS. Luca Alonso Gorda e Matteo Kohioye  
**A Nagasaki in Giappone, ricordo dei SS. Luca Alonso Gorda, presbitero, e Matteo Kohioye, religioso, entrambi dell’Ordine dei Frati Predicatori, dei quali il primo fu intrepido nunzio del Vangelo, dapprima nelle Filippine, poi per un decennio in Giappone, l’altro invece, ventiduenne, fu suo compagno nella diffusione e nella testimonianza della fede.

**20 Ottobre.**

**S. Caprasio  
**Ad Agen in Aquitania, ricordo di S. Caprasio, martire.

**S. Andrea il Calibita  
**A Costantinopoli, ricordo di S. Andrea detto “in Krisis” o “il Calibita”, monaco e martire, che, nato sull’isola di Creta, sotto l’imperatore Costantino Copronimo, venne sovente fustigato, e infine condannato all’estremo supplizio, per aver difeso il culto delle sacre Immagini: venne precipitato fra le immondizie dalle mura della città.

**21 Ottobre.**

**SS. Dasio, Zotico e Caio  
**A Nicomedia in Bitinia, ricordo dei SS. martiri Dasio, Zotico e Caio, che, servitori di Diocleziano, falsamente accusati dell’incendio del palazzo, vennero condannati a morte e precipitati in mare con pesanti macine legate al collo.

**SS. Vergini di Colonia  
**A Colonia in Germania, ricordo delle SS. vergini che portarono a termine la vita col martirio per Cristo, avvenuto laddove in seguito verrà edificata la basilica dedicata alla fanciulla Orsola, vergine innocente, sorta di modello del loro virtuoso comportamento.

**S. Pietro Yu Tae-ch’ol  
**A Seul in Corea, ricordo di S. Pietro Yu Tae-ch’ol, martire, che, tredicenne, esortò in carcere i compagni di prigionia a sopportare i supplizi; portò a compimento il martirio per strangolamento, dopo aver patito numerose sofferenze.

**22 Ottobre.**

**SS. Filippo ed Ermete  
**Ad Adrianopoli in Tracia, ricordo dei SS. martiri Filippo, vescovo di Eraclea, ed Ermete, diacono, dei quali il primo, iniziando la persecuzione di Diocleziano, ed essendogli stato ordinato di chiudere la chiesa e di consegnare tutti i vasi e i libri: poiché aveva detto, al governatore Basso, che glieli richiedeva, che non era lecito né a lui darli via, né a lui riceverli nelle sue mani, venne bruciato col suo diacono dopo la prigionia e la fustigazione.

**SS. Nunilone e Alodia  
**A Huesca in Spagna, ricordo delle SS. Nunilone e Alodia, vergini e martiri, che, nate da un infedele, ma istruite dalla madre nella dottrina cristiana, poiché si rifiutarono di abbandonare la fede in Cristo, dopo aver patito una lunga detenzione, per ordine del re ’Abd ar-Rahman II, vennero uccise con la spada.   
 

**23 Ottobre.**

**SS. Servando e Germano  
**A Cadice in Spagna, ricordo dei SS. Servando e Germano, martiri durante la persecuzione di Diocleziano.

**S. Teodoreto  
**Ad Antiochia in Siria, ricordo di S. Teodoreto, presbitero e martire, che, come si narra, arrestato dall’empio Giuliano, duce d’Oriente, poiché persistette nel confessare Cristo, venne condotto al martirio.

**S. Severino Boezio  
**A Pavia in Lombardia, ricordo di S. Severino Boezio, martire, che, illustre per la dottrina e gli scritti, rinchiuso in carcere scrisse il trattato _Sulla consolazione della filosofia_, rimanendo fedele a Dio sino alla morte inflittagli dal re Teodorico.

**B. Tommaso Thwing  
**A York in Inghilterra, ricordo del B. Tommaso Thwing, presbitero e martire, che, falsamente incriminato, venne impiccato e poi sventrato atrocemente per ordine di re Carlo II, conseguendo così la palma del martirio.

**BB. Maria Clotilde Angela di S. Francesco Borgia (Clotilde Giuseppa) Paillot e compagne  
**A Valence in Francia, ricordo delle BB. Maria Clotilde Angela di S. Francesco Borgia (Clotilde Giuseppa) Paillot e cinque compagne, vergini e martiri, che, consacrate a Dio, al tempo della Rivoluzione Francese, vennero condannate a morte in odio alla fede: davanti al popolo che le guardava, salirono devotamente al patibolo. 

**S. Paolo Tong Viet Buong  
**A Tho-Duc nell’Annam, ricordo di S. Paolo Tong Viet Buong, martire, che, soldato, morì per Cristo sotto l’imperatore Minh Mang.

**BB. Ildefonso Garcia, Giustino Cuesta e compagni  
**A Ciudad Real in Spagna, ricordo dei BB. martiri Ildefonso Garcia e Giustino Cuesta, presbiteri, ed Eufrasio de Celis, Onorino Carracedo, Tommaso Cuartero e Giuseppe Maria Cuartero, religiosi, della Congregazione della Passione, che, infuriando la persecuzione contro la religione, vennero fucilati per Cristo e la Chiesa.

**B. Leonardo Olivera Buera  
**Ad El Saler in Spagna, ricordo del B. Leonardo Olivera Buera, presbitero e martire, che, al tempo della medesima persecuzione religiosa, emulando la passione di Cristo, meritò di conseguire il premio eterno.

**BB. Ambrogio Leone (Pietro) Lorente Vicente e compagni  
**Nella cittadella di Benimaclet in Spagna, ricordo dei BB. Ambrogio Leone (Pietro) Lorente Vicente, Fiorenzo Martino (Alvaro) Ibañez Lazaro ed Onorato (Andrea) Zorraquino Herrero, religiosi dei Fratelli delle Scuole Cristiane e martiri, che sparsero il loro sangue per Cristo durante la medesima persecuzione.

**24 Ottobre.**

**SS. Ciriaco e Claudiano  
**A Ierapoli in Frigia, ricordo dei SS. Ciriaco e Claudiano, martiri.

**SS. Areta e compagni  
**A Nagran in Arabia, passione dei SS. Areta, principe di questa città, e trecentoquaranta suoi compagni, al tempo dell’imperatore Giustino, sotto Dhu Nuwas (o Dun’an), re degli Omeritani.

**S. Evergislo  
**A Tongeren in Belgio, ricordo di S. Evergislo, vescovo di Colonia e martire, mentre si recava a Poitiers per adempiere ai doveri del suo ministero di pastore, venne aggredito lungo la strada dai predoni e da costoro assassinato. 

**S. Giuseppe Le Dang Thi  
**A Huei nell’Annam, ricordo di S. Giuseppe Le Dang Thi, martire, che, centurione, imprigionato perché cristiano, testimoniò nelle sofferenze ai suoi compagni di prigionia quella fede da cui non si allontanò mai: venne strangolato sotto l’imperatore Tu-Duc.

**25 Ottobre.**

**SS. Crisanzio e Daria  
**A Roma nel cimitero di Traso sulla Via Salaria Nuova, ricordo dei SS. Crisanzio e Daria, martiri, elogiati da S. Damaso papa.

**SS. Crispino e Crispiniano  
**A Soissons in Francia, ricordo dei SS. Crispino e Crispiniano, martiri.

**S. Miniato  
**A Firenze in Toscana, ricordo di S. Miniato, martire.

**SS. Martirio e Marciano  
**A Costantinopoli, ricordo dei SS. Martirio, suddiacono, e Marciano, cantore, che furono uccisi dagli Ariani sotto l’imperatore Costanzo.

**SS. Frutto, Valentino ed Engrazia  
**Presso Segovia in Spagna, ricordo dei SS. Frutto, Valentino ed Engrazia, che, fratelli, condussero vita eremitica in cima ad un’aspra montagna; due di costoro, Valentino ed Engrazia, vennero uccisi dai Mori.

**B. Recaredi Centelles Abad  
**A Nules, presso Tortosa in Spagna, ricordo del B. Recaredi Centelles Abad, presbitero della Fraternità dei Sacerdoti Operai Diocesani e martire, che, infuriando la persecuzione contro la Chiesa, fu assassinato alle porte del cimitero in odio al sacerdozio.

**BB. Maria Teresa Ferragud Roig e compagne  
**Alzira presso Valencia, in Spagna, ricordo delle BB. Maria Teresa Ferragud Roig, le sue figlie Maria di Gesù (Vincenza), Maria Veronica (Gioacchina), Maria Felicita Masià Ferragud, vergini dell’Ordine delle Clarisse Cappuccine, e Giuseppina della Purificazione (Raimonda) Masià Ferragud, vergine dell’Ordine delle Agostiniane Scalze, martiri, che testimoniarono impavidamente Cristo durante la medesima persecuzione, e furono per questo coronate dal martirio. 

**26 Ottobre.**

**SS. Luciano e Marciano  
**A Nicomedia in Bitinia, ricordo dei SS. Luciano e Marciano, martiri, che si narra essere stati uccisi col fuoco sotto l’imperatore Decio, per ordine del proconsole Sabino.

**27 Ottobre.**

**S. Trasea  
**A Smirne in Asia, ricordo di S. Trasea, vescovo di Eumenia in Frigia e martire.

**B. Salvatore Mollar Ventura  
**A Paterna presso Valencia, in Spagna, ricordo del B. Salvatore Mollar Ventura, religioso dell’Ordine dei Frati Minori e martire, che, al tempo della persecuzione contro la fede, discepolo di Cristo fino a spargere il suo stesso sangue, meritò così di essere da Lui redento. 

**28 Ottobre.**

**S. Ferruccio  
**A Magonza in Germania, ricordo di S. Ferruccio, martire, che, come si narra, abbandonato l’esercito per servire più liberamente Cristo, morì martire.

**S. Fedele  
**A Como in Lombardia, ricordo di S. Fedele, martire.

**SS. Vincenzo, Sabina e Cristeta  
**Ad Abula in Spagna, passione dei SS. Vincenzo, Sabina e Cristeta, martiri, che, provenienti da Évora e rifugiatisi in questa città, furono crudelmente assassinati.

**S. Genesio  
**A Tigernum in Aquitania, ricordo di S. Genesio, che migrò da questo mondo purificato attraverso il martirio.

**SS. Francesco Serrano, Gioacchino Royo e compagni  
**Nella provincia cinese del Fujian, ricordo dei SS. Francesco Serrano, vescovo, e Gioacchino Royo, Giovanni Alcober e Francesco Diaz del Rincon, presbiteri dell’Ordine dei Frati Predicatori e martiri, che confermarono la stessa fede con la stessa passione. 

**S. Giovanni Dat  
**Nel villaggio di Cho-Ra nel Tonchino, ricordo di S. Giovanni Dat, presbitero e martire, decapitato per Cristo.

**S. Roderigo Aguilar  
**Nel villaggio di Ejutla in Messico, ricordo di S. Roderigo Aguilar, presbitero e martire, che, infuriando la persecuzione, portò a termine gloriosamente il martirio che aveva desiderato, impiccato a un albero dai Miliziani.

**B. Salvatore Damiano Enguix Gares  
**Ad Alzira presso Valencia in Spagna, ricordo del B. Salvatore Damiano Enguix Gares, martire, che, padre di famiglia, in tempo di persecuzione, portò a compimento la battaglia per la fede.

**B. Giuseppe Ruiz Bruixola  
**Nel villaggio di Gilet, presso Valencia in Spagna, ricordo del B. Giuseppe Ruiz Bruixola, presbitero e martire, che, nel corso della medesima persecuzione, meritò di portare al cospetto di Dio Onnipotente la palma della vittoria.

**29 Ottobre.**

**S. Feliciano  
**A Cartagine, ricordo di S. Feliciano, martire.

**S. Zenobio  
**A Sidone in Fenicia, ricordo di S. Zenobio, presbitero, che, durante l’incrudelirsi della persecuzione di Diocleziano, mentre esortava gli altri compagni di fede al martirio, venne egli stesso coronato dalla palma gloriosa.  
 

**30 Ottobre.**

**S. Eutropia  
**Ad Alessandria d’Egitto, ricordo di S. Eutropia, martire, che, essendosi rifiutata di rinnegare Cristo, morì tra orribili sofferenze.

**S. Marcello  
**A Tangeri in Mauritania, passione di S. Marcello, centurione, che, il giorno natale dell’imperatore, mentre tutti sacrificavano, depose il cinturino della spada, le armi e la sua stessa vita di fronte agli stendardi, professando la propria fede cristiana, e affermando di non poter più obbedire totalmente al giuramento militare, ma solo a Gesù Cristo; per questo portò a compimento il martirio per decapitazione.

**SS. Claudio, Lupercio e Vittorio  
**A León in Spagna, ricordo dei SS. Claudio, Lupercio e Vittorio, martiri, che patirono in nome di Cristo durante la persecuzione di Diocleziano.

**S. Massimo  
**A Cuma in Campania, ricordo di S. Massimo, martire.

**B. Giovanni Slade  
**A Winchester in Inghilterra, ricordo del B. Giovanni Slade, martire, che, per aver negato alla regina Elisabetta I la piena potestà anche in ambito spirituale, venne impiccato e poi sventrato.

**B. Terenzio Alberto O’Brien  
**A Limerick in Irlanda, passione del B. Terenzio Alberto O’Brien, vescovo e martire, dell’Ordine dei Frati Predicatori, prevosto della chiesa di Hemel, che si dedicò alla cura caritatevole degli appestati, ma venne arrestato dai soldati durante il regime tirannico di Cromwell, e condotto al patibolo in odio al sacerdozio e alla fede cattolica.

**B. Giovanni Michele Langevin  
**Ad Angers in Francia, ricordo del B. Giovanni Michele Langevin, presbitero e martire, ucciso per decapitazione perché sacerdote, primo della schiera di circa cento fra uomini e donne, che, mentre imperversava il Terrore della Rivoluzione Francese, rimasero tutti, unanimemente, saldi e intrepidi nella fede in Cristo fino alla morte.

**B. Maria Restituta (Elena) Kafka  
**Presso Vienna in Austria, ricordo della B. Maria Restituta (Elena) Kafka, vergine della Congregazione delle Sorelle Francescane della Carità Cristiana e martire, nativa della Boemia, che, infermiera, in tempo di guerra, venne catturata e messa a morte dai nemici della fede.

**B. Alessio Zaryckyj  
**Nella cittadella di Dolinka, presso Karagandà in Kazakistan, ricordo del B. Alessio Zaryckyj, presbitero e martire, che, al tempo del regime nemico a Dio, venne deportato in un campo di prigionia, dove conseguì la vita eterna attraverso la buona battaglia della fede.

**31 Ottobre.**

**S. Epimachio Pelusiota  
**Ad Alessandria d’Egitto, ricordo di S. Epimachio Pelusiota, martire, che, come si narra, al tempo della persecuzione dell’imperatore Decio, avendo visto il prefetto costringere i cristiani a sacrificare agli dei falsi e bugiardi, tentò di rovesciare l’altare pagano: per questo venne arrestato, torturato, e infine decapitato.

**S. Quintino  
**A Vermand in Francia, ricordo di S. Quintino, martire, che, per ordine del senato, patì per Cristo sotto l’imperatore Massimiano.

**B. Domenico Collins  
**A Youghal in Irlanda, ricordo del B. Domenico Collins, religioso della Società di Gesù e martire, che, a lungo imprigionato, ripetutamente interrogato e sottoposto a tortura, confessò con fermezza d’animo la fede cattolica, e per questo consumò il suo martirio per impiccagione.

**B. Leone Nowakowski  
**Nella cittadella di Piotrkow Kujawski in Polonia, ricordo del B. Leone Nowakowski, presbitero e martire, che, al tempo dell’occupazione militare della Polonia, venne fucilato per aver difeso strenuamente la fede nei confronti delle violenze del regime nemico a Dio.

---

[![](https://www.vatican.va/roman_curia/pontifical_academies/cult-martyrum/martiri/images/top.jpg)](#top)torna in alto.  

---

**NOVEMBRE**

**1 Novembre.**

**S. Cesario  
**A Terracina sulla costa del Lazio, ricordo di S. Cesario, martire.

**S. Benigno  
**A Digione in Francia, ricordo di S. Benigno, che è venerato come presbitero e martire.

**SS. Giovanni e Giacomo  
**In Persia, ricordo dei SS. martiri Giovanni, vescovo, e Giacomo, presbitero, che, sotto re Sapore II, vennero gettati in carcere, consumando il loro martirio dopo un anno, per decapitazione.

**BB. Pietro Paolo Navarro e compagni  
**A Shimabara in Giappone, ricordo dei BB. Pietro Paolo Navarro, presbitero, Dionigi Fujishima e Pietro Onizuka Sandayu, religiosi, della Società di Gesù, e Clemente Kyuemon, martiri, che furono dati alla fiamme in odio alla fede cristiana.

**SS. Girolamo Hermosilla e compagni  
**A Hai Duong nel Tonchino, ricordo dei SS. Girolamo Hermosilla e Valentino Berrio Ochoa, vescovi, e Pietro Almato Ribeira, presbitero, dell’Ordine dei Frati Predicatori, che vennero decapitati per ordine dell’imperatore Tu-Duc.

**B. Teodoro Giorgio Romzsa  
**Nella cittadella di Mukacevo in Ucraina, ricordo del B. Teodoro Giorgio Romzsa, vescovo e martire, che, al tempo della persecuzione contro la fede, meritò di conseguire la palma gloriosa del martirio, per aver conservato impavidamente la sua fedeltà alla Chiesa.

**2 Novembre.**

**S. Vittorino  
**Memoria di S. Vittorino, vescovo di Poetavium (Ptuj) in Pannonia (Slovenia), che compose numerosi commenti alla Bibbia, e venne coronato dal martirio durante la persecuzione di Diocleziano.

**S. Giusto  
**A Trieste in Istria, ricordo di S. Giusto, martire.

**SS. Carterio, Stiriaco e compagni  
**A Sebaste in Armenia, ricordo dei SS. Carterio, Stiriaco, Tobia, Eudossio, Agapio e compagni, che, sotto l’imperatore Licinio, essendo soldati e non volendo abbandonare la fede in Cristo, vennero per questo bruciati vivi.

**SS. Acindino, Pegasio e compagni  
**In Persia, ricordo dei SS. Acindino, Pegasio, Aftonio, Elpidiforo, Anempodisto e numerosi compagni, martiri, che, come si tramanda, patirono sotto re Sapore II.

**B. Giovanni Bodey  
**Ad Andover, nella contea di Hanton in Inghilterra, ricordo del B. Giovanni Bodey, martire, che, per aver rifiutato alla regina Elisabetta I la sovranità in ambito spirituale, venne impiccato e poi sventrato.

**3 Novembre.**

**SS. Germano, Teofilo e Cirillo  
**A Cesarea in Cappadocia, ricordo dei SS. Germano, Teofilo e Cirillo, martiri.

**S. Libertino  
**Ad Agrigento in Sicilia, ricordo di S. Libertino, martire.

**S. Papulo  
**A Lauragais in Francia, ricordo di S. Papulo, venerato come martire.

**SS. Valentino e Ilario  
**A Viterbo nel Lazio, ricordo dei SS. Valentino, presbitero, e Ilario, diacono, martiri.

**S. Pietro Francesco Néron  
**Presso la città di Xa Doai nel Tonchino, ricordo di S. Pietro Francesco Néron, presbitero della Società Parigina per le Missioni Straniere e martire, che, sotto l’imperatore Tu-Duc, rinchiuso per tre mesi in una fossa ristrettissima, e torturato orribilmente, dopo tre settimane di digiuno assoluto, consumò quindi il suo martirio per decapitazione. 

**4 Novembre.**

**SS. Vitale e Agricola  
**A Bologna in Emilia, ricordo dei SS. Vitale e Agricola, martiri, dei quali il primo - come narra S. Ambrogio - era stato in precedenza il servitore dell’altro, in seguito fratello nella fede e compagno di martirio: questi patì tali tormenti, da non esservi punto del suo corpo privo di ulcerazioni; quell’altro, in ogni caso, per nulla spaventato dal supplizio patito dal suo compagno, non esitò ad imitarlo nel martirio, avvenuto per crocifissione.

**SS. Nicandro ed Ermete  
**A Myra in Lycia, ricordo dei SS. martiri Nicandro, vescovo, ed Ermete, presbitero.

**5 Novembre.**

**S. Donnino  
**A Cesarea in Palestina, ricordo di S. Donnino, martire, che, giovane medico, iniziando la persecuzione di Diocleziano, venne condannato ai lavori forzati nelle miniere siriane, dove patì inenarrabili sofferenze; durante il quinto anno di persecuzione, poiché aveva conservato ben salda la sua fede e l’aveva testimoniata impavido, fu bruciato vivo per ordine del prefetto Urbano.

**SS. Teotimo, Filoteo e Timoteo  
**A Cesarea in Palestina, ricordo dei SS. Teotimo, Filoteo e Timoteo, martiri, che, giovani, vennero destinati ai giochi dell’anfiteatro per divertire la plebe; e S. Aussenzio, anziano, che venne dato in pasto alle belve.

**B. Gomida Keumurgian (Cosma de Carboniano)  
**A Costantinopoli, ricordo del B. Gomida Keumurgian (Cosma de Carboniano)**,** presbitero e martire, che, padre di famiglia, nato e ordinato sacerdote nella Chiesa degli Armeni, patì molte sofferenze a motivo della formulazione della fede cattolica professata al Concilio di Calcedonia, che egli mantenne con fermezza e propagandò fino al martirio: morì decapitato, mentre recitava il simbolo niceno.

**S. Domenico Mau  
**Presso il fiume Hung Yen nel Tonchino, ricordo di S. Domenico Mau, presbitero dell’Ordine dei Frati Predicatori e martire, che, durante la persecuzione scatenata dall’imperatore Tu-Duc, portando in pubblico la corona del Rosario ed esortando i cristiani a testimoniare la loro fede, venne condotto per Cristo al supplizio della decapitazione, morendo con le mani giunte come sull’altare.

**B. Giovanni Antonio Burro Mas  
**A Madrid in Spagna, ricordo del B. Giovanni Antonio Burro Mas, religioso dell’Ordine di S. Giovanni di Dio e martire, che venne assassinato per aver testimoniato il Vangelo durante la persecuzione contro la Chiesa.

**B. Maria del Monte Carmelo Viel Ferrando  
**Ad El Saler presso Valencia, in Spagna, ricordo della B. Maria del Monte Carmelo Viel Ferrando, vergine e martire, che condusse a termine l’egregia battaglia per Cristo nel corso della medesima persecuzione.

**B. Narciso Putz  
**Presso Monaco di Baviera in Germania, ricordo del B. Narciso Putz, presbitero e martire, che, deportato dalla Polonia oppressa in tempo di guerra da un regime straniero, venne rinchiuso per la fermezza della sua fede nel campo di sterminio di Dachau, dove trovò la morte devastato dalle innumerevoli sofferenze.

**B. Bernardo Lichtenberg  
**Presso la cittadella di Hof in Germania, ricordo del B. Bernardo Lichtenberg, presbitero e martire, che, mentre da un regime tirannico venivano offesi Dio e la dignità degli uomini, denunciò pubblicamente gli internamenti e le crudeli vessazioni di cui erano vittime gli Ebrei: per questo venne egli stesso arrestato e destinato all’internamento nel campo di sterminio di Dachau; morì impavido per Cristo nel corso della deportazione, sfiancato dai tormenti patiti.

**B. Gregorio Lakota  
**Nel gulag della città di Abez in Siberia, in Russia, ricordo del B. Gregorio Lakota, vescovo di Presmily e martire, che, la patria oppressa dai nemici della fede, affrontò vittorioso per Cristo le sofferenze corporee con una morte impavida.

**6 Novembre.**

**S. Felice  
**A Thinisa in Numidia, ricordo di S. Felice, martire, di cui sembra che S. Agostino abbia parlato al popolo dicendo: “Davvero felice, di nome e per la riuscita. Testimoniò Cristo, per quanto squassato dai tormenti; il giorno successivo, il suo corpo venne rinvenuto esanime nel carcere”.

**S. Paolo di Costantinopoli  
**Ricordo di S. Paolo, vescovo di Costantinopoli e martire, che, espulso di frequente dagli ariani a motivo della sua difesa della fede nicena e più volte reintegrato nella sua sede, venne infine rinchiuso dall’imperatore Costanzo a Cucusum, cittadella in Cappadocia, dove cadde vittima - come si narra - dell’insidia degli ariani e venne da questi strangolato.

**SS. Callinico e compagni  
**A Gerusalemme, ricordo dei SS. Callinico, Imerio, Teodoro, Stefano, Pietro, Paolo, un altro Teodoro, Giovanni, un altro Giovanni e qualcuno dal nome sconosciuto, martiri, che, soldati a Gaza invasa dai Saraceni, catturati dai nemici, ma confortati dalle esortazioni del Santo vescovo Sempronio, testimoniarono impavidi Cristo: per questo ricevettero il martirio per decapitazione.

**S. Severo  
**A Barcellona in Spagna, ricordo di S. Severo, vescovo, che si narra aver ricevuto la corona del martirio.

**7 Novembre.**

**S. Amaranto  
**Presso Albi in Aquitania, ricordo di S. Amaranto, martire.

**SS. Ierone e compagni  
**A Melitene in Armenia, ricordo dei SS. Ierone e numerosi compagni, martiri.

**S. Ercolano  
**A Perugia in Umbria, ricordo di S. Ercolano, vescovo e martire, che venne decapitato per ordine di Totila, re dei Goti.

**S. Engelberto**   
A Colonia in Germania, ricordo di S. Engelberto, vescovo e martire, che, per aver difeso la giustizia e la libertà della Chiesa, venne attirato in un agguato e assassinato da alcuni sicari.

**SS. Giacinto Castañeda e Vincenzo Le Quang Liem  
**Nella città di Ket Cho nel Tonchino, ricordo dei SS. Giacinto Castañeda e Vincenzo Le Quang Liem, presbiteri dell’Ordine dei Frati Predicatori e martiri, che, durante il regno di Trinh Sam, portarono a compimento la missione evangelica con lo spargimento del loro stesso sangue.

**S. Pietro Wu Guosheng  
**A Zunyi nella provincia cinese del Guizhu, ricordo di S. Pietro Wu Guosheng, catechista e martire, che venne strangolato per Cristo.

**8 Novembre.** 

**SS. Semproniano, Claudio, Nicostrato e compagni  
**Memoria dei SS. Semproniano, Claudio, Nicostrato, Castorio e Simplicio, martiri, che, come si tramanda, scalpellini a Sirmio in Pannonia, poiché si rifiutarono, in nome di Gesù Cristo, di intagliare la statua del dio Esculapio, vennero per questo gettati nel fiume per ordine dell’imperatore Diocleziano, e Dio li coronò così della grazia del martirio; per costoro sorse venerazione a Roma sin dai tempi più remoti, nella Basilica Celimontana intitolata ai Quattro Coronati.

**SS. Giuseppe Nguyen Dinh Nghi, Paolo Nguyen Ngan e compagni  
**A Nam Dinh nel Tonchino, ricordo dei SS. Giuseppe Nguyen Dinh Nghi, Paolo Nguyen Ngan, Martino Ta Duc Thinh, presbiteri, Martino Tho e Giovanni Battista Con, contadini, che vennero tutti decapitati per la loro fede cristiana sotto l’imperatore Thieu Tri.

**9 Novembre.**

**B. Giorgio Napper  
**A Oxford in Inghilterra, ricordo del B. Giorgio Napper, presbitero e martire, che fece opere mirabili, sia esercitando clandestinamente il ministero, sia in prigione, onde guadagnare anime alla Chiesa di Cristo: meritò di ricevere la corona del martirio sotto re Giacomo I, a motivo del suo sacerdozio. 

**B. Enrico Hlebowicz  
**Nella cittadella di Borysów in Polonia, ricordo del B. Enrico Hlebowicz, presbitero e martire, che venne fucilato in odio alla fede mentre infuriava la guerra.

**10 Novembre.**

**S. Oreste  
**A Tyana in Cappadocia, ricordo di S. Oreste, martire.

**SS. Narsete e Giuseppe  
**In Persia, ricordo dei SS. martiri Narsete, vescovo, venerabile vecchio, e Giuseppe, suo giovane discepolo, che furono decapitati per ordine di re Sapore II, per essersi rifiutati di adorare il sole.

**B. Acisclo Piña Piazuelo  
**A Barcellona in Spagna, ricordo del B. Acisclo Piña Piazuelo, religioso dell’Ordine di S. Giovanni di Dio e martire, che venne ucciso in odio alla religione mentre infuriava la bufera della persecuzione.

**11 Novembre.**

**S. Menna  
**In Egitto, ricordo di S. Menna, martire.

**S. Marina de Omura  
**A Nagasaki in Giappone, ricordo di S. Marina de Omura, vergine e martire, che, gettata in catene, venne dapprima pubblicamente oltraggiata e violata nel pudore, e quindi bruciata viva.

**B. Alicia Kotowska  
**Nella cittadella di Laski Piasnica, presso Wejherowo in Polonia, ricordo della B. Alicia Kotowska, vergine della Congregazione delle Sorelle della Resurrezione del Signore e martire, che venne fucilata durante la guerra, per aver voluto conservare intatta la propria fede.

**B. Vincenzo Eugenio Bossilkov  
**A Sofia in Bulgaria, ricordo del B. Vincenzo Eugenio Bossilkov, vescovo di Nicopoli e martire, della Congregazione della Passione di Gesù, che, sotto un regime liberticida, essendosi rifiutato di venir meno alla comunione con Roma, venne incarcerato e crudelmente torturato: condannato a morte per “alto tradimento”, venne fucilato.

**12 Novembre.**

**S. Giosafat (Giovanni) Kuncewicz  
**Memoria della passione di S. Giosafat (Giovanni) Kuncewicz, vescovo di Polotsk in Rutenia e martire, che si dedicò con zelo indefesso a ricondurre il suo gregge all’unità cattolica, coltivò con amorevole devozione il rito bizantino-slavo e, a Vitebsk in Bielorussia, allora sotto la giurisdizione della Polonia, morì per l’unità della Chiesa e la difesa della verità cattolica, massacrato senza pietà da una turba inferocita a lui avversa. 

**SS. Benedetto, Giovanni e compagni  
**Nei pressi di Kazimierz in Polonia, ricordo dei SS. Benedetto, Giovanni, Matteo e Isacco, martiri, che, inviati in Polonia ad annunciare la fede cristiana, vennero sgozzati di notte da alcuni predatori; con loro si commemora anche Cristiano, il loro servitore, che venne impiccato in terra consacrata.

**S. Margarito Flores  
**A Tulimàn in Messico, ricordo di S. Margarito Flores, presbitero e martire, che, nel corso della grande persecuzione contro la Chiesa, venne arrestato e fucilato perché sacerdote, coronando così il suo nobile martirio.

**B. Giuseppe Medes Ferris  
**Nel villaggio di Alcudia de Carlet, presso Valencia in Spagna, ricordo del B. Giuseppe Medes Ferris, martire, a cui il Signore, in tempo di persecuzione contro la fede, concesse il premio eterno, a motivo della sua impavida fedeltà.

**13 Novembre.**

**SS. Antonino, Niceforo e compagni  
**A Cesarea in Palestina, passione dei SS. Antonino, Niceforo, Zebina, Germano e Manatha, vergine. Costei, sotto l’imperatore Galerio Massimino, venne massacrata di botte, e quindi data alle fiamme; gli altri invece, per aver accusato senza paura e pubblicamente di empietà il governatore Firmiliano che sacrificava agli dei falsi e bugiardi dei pagani, vennero decapitati.

**SS. Arcadio, Pascasio e compagni  
**In Africa, ricordo dei SS. martiri spagnoli Arcadio, Pascasio, Probo ed Eutichiano, che, rifiutandosi senza esitazioni di aderire all’eresia ariana, vennero dapprima proscritti dal re dei Vandali Genserico, quindi mandati in esilio e sottoposti ai più feroci tormenti: morirono successivamente secondo diverse modalità di martirio. Allora anche il giovanetto Paolillo, fratello di Pascasio e di Eutichiano, si mantenne saldo: poiché non poté essere indotto ad abbandonare la sua fede, venne bastonato a lungo e condannato alla schiavitù più infima.

**S. Maxellendis  
**A Cambrai in Francia, ricordo di S. Maxellendis, vergine e martire, che, come si narra, scegliendo Cristo come Sposo, e rifiutandosi di seguire l’uomo a cui era stata promessa dai genitori, venne da costui uccisa con la spada.

**B. Giovanni Gonga Martinez  
**Nel villaggio di Simat de Valldigna presso Valencia, in Spagna, ricordo del B. Giovanni Gonga Martinez, martire, che, infuriando la persecuzione contro la fede, sparse il proprio sangue per Cristo.

**B. Maria del Patrocinio di S. Giovanni Giner Gomis  
**A Portichol de Tavernes, nei pressi di Carcaixent vicino a Valencia, in Spagna, ricordo della B. Maria del Patrocinio di S. Giovanni Giner Gomis, vergine dell’Istituto delle Sorelle Missionarie Claretiane di Maria Immacolata e martire, che conseguì la vita eterna attraverso la battaglia per la fede durante la medesima persecuzione.

**14 Novembre.**

**S. Teodoto  
**Ad Eraclea in Tracia, ricordo di S. Teodoto, martire.

**S. Ipazio  
**A Gangra in Paflagonia, ricordo di S. Ipazio, vescovo, che morì martire per Cristo, lapidato sulla via dagli eretici novaziani.

**B. Serapio  
**In Algeria, nell’Africa del Nord, ricordo del B. Serapio, che fu il primo membro dell’Ordine della B. Maria della Mercede, dedito al riscatto dei fedeli prigionieri e alla predicazione della fede cristiana, a meritare di ottenere la palma del martirio.

**SS. Nicola Tavelic e compagni  
**A Gerusalemme, ricordo dei SS. Nicola Tavelic, Deodato Aribert, Stefano da Cuneo e Pietro da Narbona, presbiteri dell’Ordine dei Frati Minori e martiri, che, predicando apertamente nella pubblica piazza, dinanzi ai Saraceni, la religione cristiana, testimoniarono indefessi Cristo Figlio di Dio: vennero bruciati vivi.

**S. Stefano Teodoro Cuenot  
**A Binh Dinh, nella Cocincina, ricordo di S. Stefano Teodoro Cuenot, vescovo della Società Parigina per le Missioni ai Popoli Stranieri e martire, che, dopo venticinque anni di attività apostolica, mentre infuriava la persecuzione dell’imperatore Tu-Duc, gettato nella gabbia dell’elefante, vi perì sfiancato dalle ferite.

**15 Novembre.**

**SS. Martiri di Ippona  
**Ad Ippona in Numidia, ricordo dei venti SS. martiri di cui S. Agostino celebrò la fede e il trionfo; tra loro si ha memoria solo dei nomi di Fidenziano, vescovo, Valeriana e Vittoria.

**SS. Guria e Samona  
**A Edessa in Siria, ricordo dei SS. martiri Guria, asceta, e Samona, che, sotto Diocleziano imperatore, condannati a morte dopo aver subito numerose e crudeli torture dal prefetto Misiano, vennero decapitati.

**SS. Marino e Aniano  
**Nel villaggio di Irschenberg in Baviera, ricordo dei SS. Marino, vescovo, e Aniano, martiri.

**BB. Ugone Faringdon (Cook), Giovanni Eynon e Giovanni Rugg  
**A Reading in Inghilterra, ricordo dei BB. Ugone Faringdon (Cook), abate dell’Ordine di S. Benedetto, Giovanni Eynon e Giovanni Rugg, presbiteri, che si opposero con tenacia alle rivendicazioni di dominio del re Enrico VIII in ambito spirituale, e per questo vennero accusati falsamente di cospirazione: perirono di fronte al monastero, impiccati e quindi orribilmente sventrati.

**BB. Riccardo Whiting, Roger James e Giovanni Thorne  
**A Glastonbury in Inghilterra, ricordo dei BB. Riccardo Whiting, abate, Roger James e Giovanni Thorne, presbiteri, dell’Ordine di S. Benedetto, che, accusati falsamente di cospirazione o di sacrilegio, vennero condotti al medesimo supplizio sempre sotto Enrico VIII.

**B. Caio Coreano  
**A Nagasaki in Giappone, ricordo del B. Caio Coreano, martire, che, catechista, venne gettato fra le fiamme per aver testimoniato Cristo.

**SS. Rocco Gonzalez e Alfonso Rodriguez  
**A Caaró in Paraguay, ricordo dei SS. Rocco Gonzalez e Alfonso Rodriguez, presbiteri della Società di Gesù e martiri, che guadagnarono a Cristo le derelitte popolazioni indigene fondando i villaggi denominati “reducciones”, dove le arti e la vita sociale si coniugassero all’amicizia in Cristo: per questo vennero assassinati con l’inganno da un sicario dello stregone locale. 

**S. Giuseppe Mkasa Balikuddembé  
**A Mengo in Uganda, ricordo di S. Giuseppe Mkasa Balikuddembé, martire, che, prefetto della sala del re, dopo aver ricevuto il battesimo guadagnò molti giovani a Cristo e protesse i fanciulli di corte dai vizi del re Mwenga; per questo motivo, a soli venticinque anni, venne decapitato per ordine del re infuriato, prima vittima della persecuzione scatenata da questo tiranno contro i cristiani.

**16 Novembre.**

**SS. Agostino e Felicita  
**A Capua in Campania, ricordo dei SS. Agostino e Felicita, martiri, che, come si tramanda, patirono sotto l’imperatore Decio.

**B. Edoardo Osbaldeston  
**A York in Inghilterra, ricordo del B. Edoardo Osbaldeston, presbitero di Lancaster e martire, che, allievo del Seminario Inglese di Reims, condannato a morte sotto Elisabetta I per essere entrato - come sacerdote cattolico - in Inghilterra, venne consegnato al supplizio dell’impiccagione.

**17 Novembre.**

**SS. Alfio e Zaccheo  
**A Cesarea in Palestina, ricordo dei SS. Alfio e Zaccheo, martiri, che, nel corso del primo anno della persecuzione scatenata dall’imperatore Diocleziano, poiché testimoniarono con fermezza la loro fede nell’unico Dio e nella regalità di Gesù Cristo, patirono dopo molti tormenti la pena capitale.

**S. Acisclo  
**A Cordoba in Spagna, ricordo di S. Acisclo, martire.

**S. Giovanni del Castillo  
**Ad Asunción in Paraguay, ricordo di S. Giovanni del Castillo, presbitero della Società di Gesù e martire, che, nel villaggio denominato “reducción”, fondato in quel medesimo anno da S. Rocho Gonzalez e affidato alla sua cura, venne crudelmente torturato e quindi lapidato per ordine dello stregone del luogo, dando la vita per Cristo.

**SS. Giordano (Giacinto) Ansalone e Tommaso Hioji Rokuzayemon Nishi  
**A Nagasaki in Giappone, ricordo dei SS. Giordano (Giacinto) Ansalone e Tommaso Hioji Rokuzayemon Nishi, presbiteri dell’Ordine dei Frati Predicatori e martiri, dei quali il primo dapprima nelle Filippine, quindi in Giappone, lavorò con tutte le sue forze per annunciare il Vangelo; il secondo invece, dopo essere stato a lungo sull’isola di Formosa, fu compagno dell’altro, negli ultimi anni, a diffondere il Vangelo nella regione di Nagasaki, fin quando entrambi, con animo incrollabile, trovarono il martirio sotto lo shogun Tokugawa Yemitsu, morendo dopo sette giorni di torture trascorsi appesi alla forca.

**B. Lupo Sebastiano Hunot  
**Su una nave-prigione ancorata al largo di Rochefort, in Francia, ricordo del B. Lupo Sebastiano Hunot, presbitero di Sens e martire, che, all’epoca della Rivoluzione Francese, gettato sulla fetida nave-prigione, sopportando con pazienza i numerosi disagi della detenzione, portò a compimento il proprio martirio sfinito dalle malattie.

**B. Giosafat Kocylovskyj  
**Nella città di Chapaivca, presso Kiev in Ucraina, ricordo del B. Giosafat Kocylovskyj, vescovo di Premisly e martire, che, con la patria oppressa dalla tirannia atea e nemica di Dio, trovò la morte da discepolo fedele di Cristo.

**18 Novembre.**

**S. Romano di Antiochia  
**Ad Antiochia in Siria, ricordo di S. Romano, martire, che, diacono della chiesa di Cesarea, portò a compimento durante la persecuzione dell’imperatore Diocleziano il suo illustre martirio: poiché aveva visto alcuni cristiani intimoriti dai decreti imperiali che si accingevano a sacrificare agli dei falsi e bugiardi, li esortò pubblicamente a resistere alla tentazione; venne per questo imprigionato e infine strangolato, dopo aver patito numerosi tormenti oltre che l’amputazione della lingua.

**S. Teofredo  
**A Vellaicum in Aquitania, ricordo di S. Teofredo, abate e martire.

**BB. Leonardo Kimura e compagni  
**A Nagasaki in Giappone, ricordo dei BB. Leonardo Kimura, religioso della Società di Gesù, Andrea Murayana Tokuan, Cosma Takeya, Giovanni Yoshida Shoun, Domenico Jorge, che vennero bruciati vivi perché cristiani.

**B. Carolina Kozka  
**Nel villaggio di Wal-Ruda in Polonia, ricordo della B. Carolina Kozka, vergine e martire, che, allo scoppio della guerra, accoltellata per aver voluto difendere la propria virtù dall’aggressione di un soldato, morì ancora adolescente per Cristo.

**BB. Maria del Rifugio (Maria Gabriella) Hinojosa y Naveros e compagne  
**A Madrid in Spagna, ricordo delle BB. Maria del Rifugio (Maria Gabriella) Hinojosa y Naveros e cinque compagne, vergini dell’Ordine della Visitazione di S. Maria e martiri, che, infuriando la persecuzione, rifugiatesi nel monastero, ma catturate dai Miliziani coll’inganno e la forza, vennero quindi fucilate, migrando così alla casa di Cristo, loro Sposo.

**19 Novembre.**

**S. Massimo  
**A Cesarea in Cappadocia, ricordo di S. Massimo, corepiscopo e martire.

**SS. Severino, Essuperio e Feliciano  
**Nel villaggio di Brenne, nel dipartimento della Vienne, in Francia, ricordo dei SS. Severino, Essuperio e Feliciano, martiri.

**S. Barlaam  
**Ad Antiochia in Siria, ricordo di S. Barlaam, martire, che, contadino ed illetterato, ma fornito della sapienza di Cristo, trattenne nella mano i grani d’incenso incandescenti che volevano costringerlo a sacrificare agli idoli, grazie alla costanza incrollabile della sua fede, e a motivo della ferocia del tiranno pervenne alla palma del martirio.

**SS. Martiri di Eraclea  
**Ad Eraclea in Tracia, ricordo delle Quaranta SS. donne, vergini e vedove, martiri.

**BB. Eliseo Garcia e Alessandro Planas Sauri  
**A Garraf presso Valencia, in Spagna, ricordo dei BB. martiri Eliseo Garcia, religioso della Società Salesiana e Alessandro Planas Sauri, che, al tempo della persecuzione contro la fede, meritarono di essere associati al sacrificio redentore di Cristo.

**20 Novembre.**

**S. Basilio  
**Ad Antiochia in Siria, ricordo di S. Basilio, martire.

**S. Crispino  
**Ad Ecija in Spagna, ricordo di S. Crispino, vescovo e martire.

**S. Dasio  
**A Silistria in Bulgaria, ricordo di S. Dasio, martire.

**SS. Ottavio, Solutore e Avventore  
**A Torino in Piemonte, ricordo dei SS. Ottavio, Solutore e Avventore, martiri.

**S. Teonesto  
**A Vercelli in Piemonte, ricordo di S. Teonesto, martire, in onore del quale S. Eusebio edificò una basilica.

**S. Edmondo  
**In Inghilterra, ricordo di S. Edmondo, martire, che, re dell’Anglia Orientale, preso prigioniero durante lo scontro con gli invasori Normanni, conseguì per la sua fede in Cristo la corona del martirio.

**S. Francesco Saverio Can  
**Ad Hanoi nel Tonchino, ricordo di S. Francesco Saverio Can, martire, che, catechista, venne strangolato e quindi decapitato sotto l’imperatore Minh Mang.

**BB. Angela di S. Giuseppe (Francesca) Lloret Marti e compagne  
**Nei pressi di Valencia, in Spagna, ricordo delle BB. Angela di S. Giuseppe (Francesca) Lloret Marti e quattordici compagne, vergini e martiri, che, l’una sovrintendente generale, le altre religiose della Congregazione della Dottrina Cristiana, infuriando la persecuzione contro la Chiesa durante la guerra civile, patirono a motivo della loro fede in Cristo.

**B. Maria dei Miracoli Ortells Gimeno  
**A Picadero di Paterna presso Valencia, in Spagna, ricordo della B. Maria dei Miracoli Ortells Gimeno, vergine delle Clarisse Cappuccine e martire, che venne coronata per Cristo dalla palma del martirio durante la medesima persecuzione.

**21 Novembre.**

**S. Mauro  
**A Porec in Istria, ricordo di S. Mauro, vescovo e martire.

**S. Agapio  
**A Cesarea in Palestina, ricordo di S. Agapio, martire, che, sottoposto già numerose volte ai tormenti, ma sempre scampato alla prova più impegnativa, nel corso dei giochi nell’anfiteatro, dinanzi allo stesso Massimino, venne gettato in pasto a un orso e infine, mentre ancora agonizzava, il giorno seguente, scaraventato in mare appesantito da pietre ai piedi.

**22 Novembre.**

**S. Cecilia  
**A Roma, nel cimitero di Callisto sulla Via Appia, memoria di S. Cecilia, vergine e martire, che, come si tramanda, conseguì per amore di Cristo tale duplice palma, e al cui nome è intitolata l’antica chiesa di Trastevere. 

**S. Anania  
**Ad Arbela in Persia, ricordo di S. Anania, martire, che, al tempo della persecuzione di re Sapore II, venne arrestato per ordine del sommo sacerdote Ardisag, e massacrato per tre volte a colpi di frusta con tale crudeltà che i carnefici, convinti che egli fosse ormai perito, lo abbandonarono disteso a terra nella piazza; ma la notte successiva venne trasportato dai cristiani nella sua dimora, dove esalò l’ultimo respiro.

**BB. Salvatore Lilli e compagni  
**Lungo il fiume Zihun, nei pressi di Maras in Cilicia, ricordo dei BB. Salvatore Lilli, presbitero dell’Ordine dei Frati Minori, Giovanni figlio di Balzo e altri sei compagni di nazionalità armena, martiri, che, avendo rifiutato, all’ordine dei militari Ottomani di rinnegare Cristo, di abiurare la propria fede cristiana, vennero trafitti a morte e migrarono così al regno eterno.

**S. Pietro Esqueda Ramirez  
**Nella città di Teocaltitlàn, in Messico, ricordo di S. Pietro Esqueda Ramirez, presbitero e martire, che, durante la persecuzione messicana, venne gettato in carcere perché sacerdote, e quindi fucilato.

**BB. Elia (Giuliano) Torrijo Sanchez e Bertrando (Francesco) Lahoz Moliner  
**A Paterna presso Valencia in Spagna, ricordo dei BB. Elia (Giuliano) Torrijo Sanchez e Bertrando (Francesco) Lahoz Moliner, religiosi dei Fratelli delle Scuole Cristiane e martiri, che, ispirati dall’esempio di Cristo, meritarono, durante la persecuzione contro la religione, di conseguire il premio eterno promesso ai perseveranti nella fede.

**23 Novembre.**

**S. Clemente I  
**Festa di S. Clemente I, papa e martire, che, terzo successore del beato apostolo Pietro, resse la Chiesa Romana e scrisse la celebre Lettera ai Corinzi per confermare la pace e la concordia tra i membri di quella chiesa. In questo giorno si celebra la deposizione delle sue spoglie a Roma.

**S. Felicita  
**A Roma nel cimitero di Massimo sulla Via Salaria Nuova, ricordo di Santa Felicita, martire.

**S. Mustiola  
**A Chiusi nella Tuscia, ricordo di Santa Mustiola, martire.

**S. Sisinnio  
**A Cyzicus in Ellesponto, ricordo di S. Sisinnio, vescovo e martire, che, durante la persecuzione di Diocleziano, come si narra, venne ucciso con la spada dopo aver sopportato numerose torture.

**S. Lucrezia  
**A Mérida in Spagna, ricordo di S. Lucrezia, martire.

**S. Cecilia Yu So-sa  
**A Seul in Corea, ricordo di S. Cecilia Yu So-sa, martire, che, vedova, spogliata dei suoi beni e incarcerata a motivo della sua fede cristiana, venne interrogata dodici volte e altrettante sottoposta al supplizio della fustigazione: trovò così la morte in prigione, a quasi ottant’anni di età.

**B. Michele Agostino Pro  
**A Guadalupe, nello stato di Zacatecas in Messico, ricordo del B. Michele Agostino Pro, presbitero della Società di Gesù e martire, che, mentre infuriava la persecuzione contro la Chiesa, condannato a morte senza processo, e falsamente, come complice di una cospirazione, portò a termine gloriosamente quel martirio che egli non aveva mai temuto di dover sostenere.

**B. Maria Cecilia (Maria Felicita) Cendoya y Araquistain  
**Presso Madrid in Spagna, ricordo della B. Maria Cecilia (Maria Felicita) Cendoya y Araquistain, vergine dell’Ordine della Visitazione di S. Maria e martire, che, durante la grande persecuzione spagnola, essendo state arrestate le sue consorelle, si consegnò spontaneamente ai Miliziani: assieme alle sue compagne confermò dunque col supremo sacrificio della vita la sua testimonianza di fede.

**24 Novembre.**

**SS. Andrea Dung Lac e compagni  
**Memoria dei SS. Andrea Dung Lac, presbitero, e compagni, martiri. Si onorano infatti con una celebrazione comune i centodiciassette martiri nelle regioni asiatiche del Tonchino, dell’Annam, e della Cocincina, tra i quali otto vescovi, numerosi presbiteri e una folla di laici fedeli di Cristo, uomini e donne, di ogni condizione ed età, che preferirono tutti patire l’esilio, il carcere, le torture, e infine l’estremo supplizio piuttosto che calpestare la Croce di Gesù Cristo e abiurare la propria fede cristiana. 

**S. Crisogono  
**Ad Aquileia in Friuli, ricordo di S. Crisogono, martire, che si celebra a Roma nel giorno anniversario della dedicazione della chiesa intitolata a suo nome.

**S. Firmina  
**Ad Amelia in Umbria, ricordo di S. Firmina, martire.

**SS. Flora e Maria  
**A Cordoba in Spagna, ricordo delle SS. Flora e Maria, vergini e martiri, che vennero incarcerate assieme a S. Eulogio durante la persecuzione dei Mori, e quindi uccise con la spada.

**S. Alberto di Lovanio  
**A Reims in Francia, passione di S. Alberto di Lovanio, vescovo di Liegi e martire, che, per aver difeso la Chiesa, venne dapprima mandato in esilio e quindi, trascorso un anno, assassinato.

**SS. Pietro Dumoulin-Borie e compagni  
**A Dong Hoi nell’Annam, ricordo dei SS. martiri Pietro Dumoulin-Borie, vescovo della Società Parigina delle Missioni Straniere, Pietro Vo Dang Khoa e Vincenzo Nguyen The Diem, presbiteri, dei quali il primo venne decapitato, gli altri invece strangolati, per ordine dell’imperatore Minh Mang.

**BB. Niceta di S. Prudenzia Plaja Xifra e compagne  
**A Picadero di Paterna presso Valencia, in Spagna, ricordo delle BB. Niceta di S. Prudenzia Plaja Xifra e compagne, vergini dell’Istituto delle Sorelle delle Scuole Cristiane e martiri, che, portando lampade splendenti di luce, meritarono di essere ammesse alla mensa eterna in compagnia di Cristo loro Sposo.

**25 Novembre.**

**S. Caterina d’Alessandria  
**Festa di S. Caterina, vergine e martire ad Alessandria, dotato d’acutezza d’ingegno e di sapienza non meno che di fortezza d’animo. La sue spoglie sono oggetto di devota venerazione nel celebre monastero sul Monte Sinai.

**S. Mercurio  
**A Cesarea in Cappadocia, ricordo di S. Mercurio, martire.

**S. Mosè di Roma  
**A Roma, ricordo di S. Mosè, presbitero e martire, che, dopo la morte di papa S. Fabiano durante la persecuzione di Diocleziano, resse assieme a un collegio di presbiteri la cura delle anime nella Chiesa; ritenne di dover perdonare gli apostati malati e in punto di morte; a lungo detenuto in prigione, confortò i fratelli nella fede attraverso le lettere scambiate con S. Cipriano di Cartagine, prima di essere coronato da un glorioso martirio.

**S. Pietro d’Alessandria  
**Ad Alessandria d’Egitto, ricordo di S. Pietro, vescovo e martire, che, uomo dotato di tutte le virtù, inaspettatamente, venne decapitato per ordine dell’imperatore Galerio Massimiano, ultima vittima di una spaventosa persecuzione e sigillo dei martiri. Con lui si ricordano tre vescovi egiziani, Esichio, Pacomio e Teodoro, che patirono sempre ad Alessandria, insieme con molti altri cristiani, nel corso della medesima persecuzione, traghettati al cielo da una spada crudele.

**S. Marculo  
**In Numidia, ricordo di S. Marculo, vescovo, che, come si narra, al tempo dell’imperatore Costante, morì martire, precipitato giù da una rupe da un certo Macario.

**S. Maurino  
**Ad Agen in Aquitania, ricordo di S. Maurino, martire, che, recatosi ad evangelizzare le genti di quei luoghi, venne trucidato dai pagani.

**S. Pietro Yi Ho-yong  
**A Seul in Corea, ricordo di S. Pietro Yi Ho-yong, martire, che, catechista, arrestato dagli sgherri assieme alla sorella, S. Agata Yi So-sa, poiché rimase fermo nella testimonianza della fede, gli furono per tre volte spezzate le ossa, rimanendo poi per quattro anni chiuso in prigione, dove trovò infine la morte, primo della gloriosa schiera di martiri di questa nazione.

**B. Giacinto Serrano Lopez  
**A Puebla de Hijar in Spagna, ricordo del B. Giacinto Serrano Lopez, presbitero dell’Ordine dei Frati Predicatori e martire, fucilato durante la persecuzione contro la Chiesa. Con lui si celebra la memoria del B. martire Giacomo Meseguer Burillo, presbitero del medesimo Ordine, che in un giorno imprecisato, a Barcellona, condusse a termine per Cristo il proprio martirio.

**26 Novembre.**

**S. Bellino  
**Presso Fratta nel territorio di Rovigo, in Veneto, passione di S. Bellino, vescovo di Padova e martire, che, nobile campione della Chiesa, venne aggredito da alcuni spietati sicari, morendo per le numerose ferite riportate.

**BB. Ugone Taylor e Marmaduke Bowes  
**A York in Inghilterra, ricordo dei BB. Ugone Taylor, presbitero, e Marmaduke Bowes, dei quali il primo, più giovane, per essere entrato come sacerdote cattolico nel Regno, il secondo invece, anziano, per averlo assistito, vennero entrambi impiccati sotto Elisabetta I.

**SS. Tommaso Dinh Viet Du e Domenico Nguyen Van (Doàn) Xuyen  
**A Nam Dinh nel Tonchino, ricordo dei SS. Tommaso Dinh Viet Du e Domenico Nguyen Van (Doàn) Xuyen, presbiteri dell’Ordine dei Frati Predicatori e martiri, che vennero decapitati assieme, per decreto dell’imperatore Minh Mang.

**27 Novembre.**

**SS. Facundo e Primitivo  
**Presso il fiume Ceaa in Galizia, in Spagna, ricordo dei SS. Facundo e Primitivo, martiri.

**S. Laverio  
**A Grumento in Lucania, ricordo di S. Laverio, martire.

**S. Giacomo l’Interciso  
**In Persia, ricordo di S. Giacomo, detto l’Interciso, martire, che, al tempo dell’imperatore Teodosio il Giovane, per aver rinnegato la sua fede in Cristo a favore dell’amicizia col re Yazdigerd I, addolorò moltissimo sua madre e sua moglie; per questo ritornò sui suoi passi, e testimoniò coraggiosamente la propria fede cristiana di fronte a Barham V, figlio e successore di Yazdigerd I; venne per questo condannato a morte dal re furibondo, che ordinò che il martire venisse lentamente tagliato a pezzi, e finalmente decapitato.

**BB. Tommaso Koteda Kiuni e compagni  
**A Nagasaki in Giappone, ricordo dei BB. Tommaso Koteda Kiuni e dieci compagni, martiri, che vennero decapitati in odio alla fede per ordine del governatore Gonzuku.

**B. Bronislao Kostowski  
**Nel campo di prigionia di Dachau, presso Monaco di Baviera in Germania, ricordo del B. Bronislao Kostowski, martire, che, in tempo di guerra, venne deportato dalla Polonia militarmente occupata: segnato durante la detenzione da terribili sofferenze, conseguì la palma del martirio.

**28 Novembre.**

**S. Irenarco  
**A Sebaste in Armenia, ricordo di S. Irenarco, martire, che, addetto alle torture, si convertì a Cristo per la forza d’animo delle donne cristiane e venne per questo decapitato sotto l’imperatore Diocleziano e il governatore Massimo.

**SS. Papiniano, Mansueto e compagni  
**In Africa, memoria dei SS. martiri Papiniano Vitense e Mansueto Urusitano, vescovi, che, al tempo della persecuzione vandalica, per aver difeso la fede cattolica contro il re ariano Genserico, crudelmente martoriati in tutto il corpo con lame incandescenti, consumarono la loro gloriosa battaglia. In quel tempo, anche altri Santi vescovi, come Urbano Girbitano, Crescenzio Bizaciense, Habetdeus Teudalense, Eustrazio Sufetano, Cresconio Oëénse, Vico Sabratense, Felice Adrumetano, e in seguito, sotto Unnerico, figlio di Genserico, Ortolano Bennefense e Fiorenzano Midilense, vennero mandati in esilio, e portarono termine la loro vita come confessori della fede.

**S. Stefano il Giovane  
**A Costantinopoli, ricordo di S. Stefano il Giovane, monaco e martire, che, sotto l’imperatore Costantino V Copronimo, sottoposto a svariate torture per aver egli difeso il culto delle sacre Immagini, confermò con lo spargimento del proprio sangue la verità cattolica.

**B. Giacomo Thomson  
**A York in Inghilterra, ricordo del B. Giacomo Thomson, presbitero e martire, che, condannato a morte sotto Elisabetta I, per aver riconciliato molti con la Chiesa Cattolica, venne consegnato al patibolo.

**S. Andrea Tran Van Trong  
**A Kham Duong nell’Annam, ricordo di S. Andrea Tran Van Trong, martire, che venne decapitato, dopo aver patito il carcere e atroci torture, sotto l’imperatore Minh Mang, per non aver voluto calpestare la Croce.

**BB. Giovanni Gesù (Mariano) Adradas Gonzalo e compagni  
**A Paracuellos del Jarama, presso Madrid in Spagna, ricordo dei BB. Giovanni Gesù (Mariano) Adradas Gonzalo, presbitero, e quattordici compagni, martiri, che, religiosi dell’Ordine di S. Giovanni di Dio, vennero coronati in tempo di persecuzione di una gloriosa passione.

**B. Luigi Campos Gorriz  
**A Picadero di Paterna presso Valencia, in Spagna, ricordo del B. Luigi Campos Gorriz, martire, che, durante la medesima persecuzione contro la religione, coronò con una morte gloriosa una vita dedicata con zelo e passione all’apostolato e alle opere di carità.

**29 Novembre.**

**S. Saturnino di Cartagine  
**A Roma nel cimitero di Traso sulla Via Salaria Nuova, ricordo di S. Saturnino di Cartagine, martire, che, come testimonia papa S. Damaso, in patria venne sottoposto a tortura per Cristo, sotto l’imperatore Decio, e quindi mandato in esilio a Roma, dove, superati numerosi altri atroci tormenti, convertì alla fede il tiranno Graziano e conseguì la corona del martirio per decapitazione.

**S. Saturnino di Tolosa  
**A Tolosa in Francia, ricordo di S. Saturnino, vescovo e martire, che, come si narra, al tempo dell’imperatore Decio, venne condotto al Campidoglio di questa città dai pagani e scaraventato giù dalla sommità della rocca: in tal modo, con la testa sfracellata e il resto del corpo dilaniato, rese l’anima a Cristo.

**S. Filomeno  
**Ad Ancyra in Galazia, ricordo di S. Filomeno, martire, che, durante la persecuzione dell’imperatore Aureliano, sotto il governatorato di Felice, portò a compimento il suo martirio: legato e dato alle fiamme, venne poi trafitto alla mani, ai piedi e infine alla testa.

**B. Edoardo Burden  
**A York in Inghilterra, ricordo del B. Edoardo Burden, presbitero e martire, che, terminati gli studi nel Seminario Inglese di Reims, e divenuto sacerdote, fece ritorno nei territori sottoposti al dominio di Elisabetta I: per questo portò a compimento il suo martirio sul patibolo, di fronte a una folla inferocita.

**BB. Giorgio Errington, Guglielmo Gibson e Guglielmo Knight  
**A York in Inghilterra, otto anni dopo, ricordo dei BB. Giorgio Errington, Guglielmo Gibson e Guglielmo Knight, martiri, che, essendo stati proscritti per il solo fatto di essere sacerdoti cattolici, vennero consegnati per questo al martirio, attraverso svariati e atroci tormenti.

**BB. Dionigi della Natività (Pietro) Berthelot e Redento dalla Croce (Tommaso) Rodriguez  
**Sull’isola di Aceh, a Sumatra, ricordo dei BB. martiri Dionigi della Natività (Pietro) Berthelot, presbitero, e Redento dalla Croce (Tommaso) Rodriguez, religioso, dell’Ordine dei Frati Carmelitani Scalzi, che, dapprima furono ridotti in schiavitù dai maomettani, e in seguito uccisi sulla riva del mare a colpi di freccia e di spada.

**B. Alfredo Simon Colomina  
**Ad El Saler in Spagna, ricordo del B. Alfredo Simon Colomina, presbitero della Società di Gesù e martire, che confermò col suo stesso sangue la propria fedeltà al Signore, nel corso della persecuzione contro la Chiesa.

**30 Novembre.**

**S. Andrea Apostolo  
**Festa di S. Andrea, Apostolo, che, nato a Betsaida, fratello di Simon Pietro e come lui pescatore, fu il primo fra i discepoli di Giovanni il Battista ad essere chiamato dal Signore Gesù, lo seguì e condusse da Lui anche il fratello; dopo la Pentecoste - come si narra - predicò il Vangelo in Grecia e venne crocifisso a Patrasso, in Acaia. È venerato dalla Chiesa di Costantinopoli come proprio illustrissimo patrono.

**S. Cuthbert Mayne  
**A Launceston in Inghilterra, ricordo di S. Cuthbert Mayne, presbitero e martire, che, abbracciata la fede cattolica e ordinato sacerdote, esercitò il suo ministero in Cornovaglia, finché, condannato a morte sotto Elisabetta I per averle rifiutato la sovranità in ambito spirituale, venne consegnato al supplizio del patibolo, primo martire del Seminario Inglese di Douai.

**B. Alessandro Crow  
**A York in Inghilterra, ricordo del B. Alessandro Crow, presbitero e martire, che, divenuto, da umile sarto, sacerdote, condannato al patibolo da Elisabetta I perché sacerdote cattolico, confezionò così gloriosamente la veste del suo martirio.

**S. Taddeo Liu Ruiting  
**A Quxian nella provincia cinese del Sichuan, ricordo di S. Taddeo Liu Ruiting, presbitero e martire, che venne strangolato in odio alla fede.

**S. Giuseppe Marchand  
**Nei pressi di Huem nell’Annam, ricordo di S. Giuseppe Marchand, presbitero della Società Parigina per le Missioni Straniere e martire, che venne condannato al supplizio delle “cento piaghe” sotto l’imperatore Minh Mang.

**BB. Michele Ruedas Mejìas e sei compagni  
**A Paracuellos del Jarama, presso Madrid in Spagna, ricordo dei BB. Michele Ruedas Mejìas e sei compagni, martiri, che, religiosi dell’Ordine di S. Giovanni di Dio noti per la loro esemplare testimonianza cristiana, infuriando la persecuzione, migrarono al Signore per mano dei nemici della Chiesa.

**B. Giuseppe Otìn Aquilé  
**A Valencia in Spagna, ricordo del B. Giuseppe Otìn Aquilé, presbitero della Società Salesiana e martire, che pervenne vittorioso, per la costanza della sua fede, al regno dei cieli, nel corso della medesima persecuzione.

**B. Ludovico Rocco Gientyngier  
**Nel campo di prigionia di Dachau, presso Monaco di Baviera in Germania, ricordo del B. Ludovico Rocco Gientyngier, presbitero e martire, che, al tempo dell’occupazione militare della Polonia, trovò la morte a motivo delle numerose ferite riportate, per i colpi infertigli dagli aguzzini seguaci del regime nemico di Dio.

---

[![](https://www.vatican.va/roman_curia/pontifical_academies/cult-martyrum/martiri/images/top.jpg)](#top)torna in alto.  

---

**DICEMBRE**

**1 Dicembre.**

**B. Giovanni Beche  
**A Colchester in Inghilterra, ricordo del B. Giovanni Beche, presbitero dell’Ordine di S. Benedetto e martire, che, abate del monastero di S. Giovanni, incriminato per il reato di tradimento, ma in realtà per essersi mantenuto fedele al Romano Pontefice, fu condannato a morte e condotto al patibolo sotto Enrico VIII.

**SS. Edmondo Campion, Rodolfo Sherwin ed Alessandro Briant  
**A Londra in Inghilterra, ricordo dei SS. Edmondo Campion, Rodolfo Sherwin ed Alessandro Briant, presbiteri e martiri sotto Elisabetta I, illustri per intelligenza e fortezza d’animo. S. Edmondo, che in gioventù aveva abbracciato la fede cattolica, entrato a Roma nella Società di Gesù e ammesso a Praga al ministero sacerdotale, fece ritorno in patria, laddove confortò e consolò splendidamente gli animi dei fedeli, fino al supplizio patito a Tyburn dopo numerose torture. Con lui furono sottoposti ai medesimi tormenti i SS. Rodolfo e Alessandro, dei quali quest’ultimo meritò in carcere di essere anch’egli ascritto alla Società di Gesù.

**B. Riccardo Langley  
**A York in Inghilterra, ricordo del B. Riccardo Langley, martire, che venne condannato a morte ed impiccato sotto Elisabetta I, per aver ospitato alcuni sacerdoti ricercati. 

**B. Casimiro Sykulski  
**Nel campo di sterminio di Oswiecim (Auschwitz), presso Cracovia in Polonia, ricordo del B. Casimiro Sykulski, presbitero e martire, che venne fucilato durante la guerra per aver coraggiosamente testimoniato la propria fede dinanzi ai persecutori della Chiesa di Dio.

**B. Clementina Nengapeta Anuarite  
**Ad Isiro, in una regione interna della Repubblica Popolare del Congo, ricordo della B. Clementina Nengapeta Anuarite, vergine della Congregazione delle Sorelle della Sacra Famiglia e martire, che, infuriando la persecuzione durante la guerra civile, catturata con altre religiose, le esortò a vigilare e a pregare, ed essendosi negata alle voglie turpi di un ufficiale, fu uccisa per Cristo suo Sposo dal suo furibondo persecutore.

**2 Dicembre.**

**S. Bibiana  
**A Roma, ricordo di S. Bibiana, martire, in onore della quale S. Simplicio papa intitolò una basilica sull’Esquilino.

**S. Pimenio** A Roma nel cimitero di Ponziano, sulla Via Portuense, ricordo di S. Pimenio, presbitero e martire.

**S. Silverio papa  
**Sull’isola di Palmaria, transito di S. Silverio, papa e martire, che, rifiutatosi di restituire la sede ad Antimo, vescovo eretico di Costantinopoli, deposto dal suo predecessore S. Agapito, venne deposto dall’imperatrice Teodora e mandato in esilio, dove trovò la morte dopo molte sofferenze.

**B. Ivan Slezyuk  
**A Stanislaopoli in Ucraina, ricordo del B. Ivan Slezyuk, vescovo e martire, a cui il Signore donò la palma della vittoria eterna, per aver esercitato senza sosta, sotto un regime dispotico ostile a Dio, il proprio ministero presso i fedeli di Rito bizantino, e per aver testimoniato Cristo fermamente e senza paura dinanzi ai persecutori della fede.

**3 Dicembre.**

**S. Cassiano  
**A Tangeri in Mauritania, ricordo di S. Cassiano, martire.

**B. Edoardo Coleman  
**A Londra in Inghilterra, ricordo del B. Edoardo Coleman, martire, che, per aver abbracciato la fede cattolica, venne accusato falsamente di aver congiurato contro il re Carlo II: per questo venne impiccato a Tyburn, e infine sventrato mentre ancora agonizzava.

**4 Dicembre.**

**S. Barbara  
**A Nicomedia, in Bitinia, ricordo di S. Barbara, vergine e martire.

**BB. Francesco Galvez, Girolamo de Angelis e Simone Yempo  
**A Edo in Giappone, ricordo dei BB. Martiri Francesco Galvez, presbitero dell’Ordine dei Frati Minori, Girolamo de Angelis, presbitero, e Simone Yempo, religioso, entrambi della Società di Gesù, che furono bruciati vivi in odio alla fede cristiana.

**5 Dicembre.**

**S. Crispina di Thagara  
**A Tebessa in Numidia, passione di S. Crispina di Thagara, madre di famiglia, che, al tempo di Diocleziano e Massimiano, fu decapitata per ordine del proconsole Anolino, poiché non aveva voluto sacrificare agli idoli.

**S. Giovanni Almond  
**A Londra in Inghilterra, ricordo di S. Giovanni Elmond, presbitero e martire, che si prese cura delle anime affidategli per più di dieci anni, fino a che, sotto Giacomo I, venne impiccato perché sacerdote a Tyburn, non cessando peraltro di elargire elemosine neppure dal patibolo.

**6 Dicembre.**

**SS. Dionisia, Maiorico e compagni  
**In Africa, memoria dei SS. Martiri vittime della persecuzione del re ariano Unnerico, che patirono terribili e spaventosi supplizi per aver difeso la fede cattolica; nel numero di costoro, si lodano soprattutto Dionisia e suo figlio Maiorico, che, per la giovane età, era spaventato dalle torture, ma una volta incoraggiato dalle parole e dagli sguardi della madre, affrontò con animo intrepido le successive e conseguì coraggiosamente la palma del martirio.

**B. Pietro Pascual  
**A Granata in Spagna, ricordo del B. martire Pietro Pascual, vescovo di Jaén, che, mentre visitava il suo gregge ed esortava il popolo a difendere la fede, venne catturato dai Mori e perì durante la prigionia.

**S. Giuseppe Nguyen Duy Khang  
**Nella città di Hai-Duong nel Tonchino, ricordo di S. Giuseppe Nguyen Duy Khang, che, catechista e compagno di viaggi del santo vescovo Girolamo Hermosilla, venne catturato con lui, fustigato, a lungo detenuto in carcere, ed infine decapitato, durante la persecuzione scatenata dall’imperatore Tu-Duc.

**B. Luigia Maria Frias Canizares  
**A Picadero de Paterna, presso Valencia in Spagna, ricordo della B. Luigia Maria Frias Canizares, vergine e martire, che, al tempo della persecuzione contro la fede, colse il frutto eterno della battaglia per la fede.

**7 Dicembre.**

**S. Sabino  
**A Spoleto in Umbria, ricordo di S. Sabino, vescovo e martire.

**S. Atenodoro  
**In Siria, ricordo di S. Atenodoro, martire, che, come si narra, torturato col fuoco e con altri tormenti sotto l’imperatore Diocleziano e il governatore Eleusio, e infine condannato a morte, si addormentò infine nel seno del Signore, pregando – mentre il carnefice si avventava colla spada – che quella lama non servisse a ferire più nessun altro dopo di lui.

**S. Carlo Garnier  
**Nella regione canadese dell’Ontario, passione di S. Carlo Garnier, presbitero della Società di Gesù e martire, che, mentre aspergeva i catecumeni con l’acqua del battesimo, venne ferito gravemente da alcuni pagani che avevano fatto irruzione, e quindi ucciso da un colpo di scure.

**8 Dicembre.**

**S. Macario  
**Ad Alessandria d’Egitto, celebrazione della memoria di S. Macario, martire, che, al tempo della persecuzione di Decio, per aver opposto con maggiore fermezza la sua fede alle molte parole del magistrato che tentava di convincerlo a rinnegare Cristo, venne per questo motivo condannato ad essere bruciato vivo.

**S. Natale Chabanel  
**Nella regione canadese dell’Ontario, passione di S.Natale Chabanel, presbitero della Società di Gesù e martire, che, avendo fatto voto a Dio di rimanere fino alla morte nella sua amata missione presso gli Uroni, mentre percorreva un sentiero nel bosco con un apostata, fu ucciso da costui in odio alla propria fede cristiana.

**B. Giuseppe Maria Zabal Blasco  
**A Picadero de Paterna, presso Valencia in Spagna, ricordo del B. Giuseppe Maria Zabal Blasco, martire, che, padre di famiglia, durante la persecuzione contro la fede, sopportò i tormenti della sua passione rimanendo saldo in Cristo.

**B. Luigi Liguda  
**Nel campo di prigionia di Dachau presso Monaco di Baviera, in Germania, ricordo del B. Luigi Liguda, presbitero della Società del Verbum Dei e martire, che, deportato dalla Polonia invasa in tempo di guerra, venne trucidato dagli aguzzini del carcere, testimoniando Cristo Signore fino alla morte.

**9 Dicembre.**

**S. Leocadia  
**A Toledo in Spagna, ricordo di S. Leocadia, vergine e martire, esempio mirabile di testimone di Cristo.

**B. Liborio Wagner  
**Sul fiume Meno in Baviera, in Germania, ricordo del B. Liborio Wagner, presbitero e martire, che, illustre per carità, coronò il suo ministero di pastore, esercitato a favore sia dei cattolici che dei protestanti, col suo sangue infine sparso per Cristo.

**B. Giuseppe Ferrer Esteve  
**Nel villaggio di Algemesi presso Valencia, in Spagna, ricordo del B. Giuseppe Ferrer Esteve, presbitero dell’Ordine dei Sacerdoti Regolari delle Scuole Pie e martire, che venne fucilato in odio al suo sacerdozio. 

**BB. Riccardo de los Rios Fabregat, Giuliano Rodriguez Sanchez e Giuseppe Gimenez Lopez  
**A Picadero de Paterna, presso Valencia in Spagna, ricordo dei BB. Riccardo de los Rios Fabregat, Giuliano Rodriguez Sanchez e Giuseppe Gimenez Lopez, presbiteri della Società Salesiana e martiri, che, infuriando la persecuzione contro la fede, condussero a compimento in modo egregio la battaglia per Cristo.

**10 Dicembre.**

**S. Eulalia  
**A Merida in Spagna, ricordo di S. Eulalia, vergine e martire, che, come si tramanda, benché ancora molto giovane, non esitò ad offrire la vita per testimoniare Cristo.

**S. Mauro  
**A Roma nel cimitero di Trasone sulla Nuova Via Salaria, ricordo di S. Mauro, martire, che S. Damaso papa celebra come innocente fanciullo che nessuna tortura potè far deflettere dalla vera fede.

**S. Gemello  
**Ad Ancora in Galazia, ricordo di S. Gemello, martire.

**SS. Edmondo Gennings e Swithin Wells  
**A Londra in Inghilterra, ricordo dei SS. Edmondo Gennings, presbitero, e Swithin Wells, che, infuriando la persecuzione di Elisabetta I, condannati a morte, il primo in quanto sacerdote cattolico, il secondo per avergli fornito alloggio, furono appesi di fronte alla porta della casa e torturati fino alla morte.

**SS. Polidoro Plasden ed Eustazio White, BB. Brian Lacy, Giovanni Mason e Sydney Hodgson  
**A Londra in Inghilterra, ricordo dei SS. Polidoro Plasden ed Eustazio White, presbiteri, e dei BB. Brian Lacy, Giovanni Mason e Sydney Hodgson, martiri, che patirono nel medesimo anno il medesimo supplizio a Tyburn, i primi due per essere entrati – sacerdoti cattolici – in Inghilterra, gli altri tre per aver loro fornito aiuto.

**S. Giovanni Roberts, B. Tommaso Somers  
**A Londra in Inghilterra, sempre a Tyburn, dopo diciannove anni, ricordo di S. Giovanni Roberts, dell’Ordine di S. Benedetto, e del B. Tommaso Somers, presbiteri e martiri, che, condannati sotto re Giacomo I perché sacerdoti cattolici, furono appesi al patibolo assieme a sedici grassatori.

**B. Gundisalvo Viñes Masip  
**A Valles presso Valencia, in Spagna, ricordo del B. Gundisalvo Viñes Masip, presbitero e martire, che, in tempo di persecuzione, condusse egregiamente a compimento la sua battaglia per Cristo.

**BB. Antonio Martin Hernandez e Agostino Garcia Calvo  
**A Picadero de Paterna, presso Valencia in Spagna, ricordo dei BB. Martiri Antonio Martin Hernandez, presbitero, e Agostino Garcia Calvo, religioso, della Società Salesiana, che, durante la medesima persecuzione, si rivestirono dell’abito della gloria per la fede di Cristo.

**11 Dicembre.**

**SS. Vittorico e Fusciano  
**Ad Amiens in Francia, ricordo dei SS. Vittorico e Fusciano, martiri.

**BB. Martino Lumbreras Peralta e Melchior Sanchez Perez  
**A Nagasaki in Giappone, ricordo dei BB. Martino Lumbreras Peralta e Melchior Sanchez Perez, presbiteri dell’Ordine di S. Agostino e martiri, che, catturati non appena entrati in questa città, vennero gettati in na fetida prigione e infine bruciati vivi.

**B. Arturo Bell  
**A Londra in Inghilterra, ricordo del B. Arturo Bell, presbitero dell’Ordine dei Frati Minori e martire, che, sotto re Carlo I, venne condannato a morte e impiccato a Tyburn a motivo del suo stato sacerdotale.

**B. Maria di Colonna Villalonga Villalba  
**In località La Aldehuela, nei pressi di Madrid in Spagna, ricordo della B. Maria di Colonna Villalonga Villalba, vergine e martire, che, infuriando la persecuzione contro la religione, seguì col suo martirio le orme di Cristo.

**12 Dicembre.**

**SS. Epimachio e compagni  
**Memoria dei SS. Martiri Alessandrini Epimachio ed Alessandro, che, sotto l’imperatore Decio, dopo una lunga detenzione e svariati tormenti, furono entrambi dati alle fiamme per la loro fede in Cristo. Con essi patirono le SS. Ammonarion, vergine, Mercuria, Dionisia e altre compagne, che il magistrato infine, vergognoso di essere sconfitto da donne, e non essendo riuscito a vincere la loro fermezza di fede neppure con le più crudeli torture, ordinò fossero tutte decapitate.

**S. Simone Phan Dac Hoa  
**A Huéi in Viet-Nam, ricordo di S. Simone Phan Dac Hoa, martire, che, medico, padre di famiglia e caritatevole assistente dei bisogni, fu arrestato sotto l’imperatore Minh Mang per avere alloggiato missionari cattolici: portò a termine il suo martirio per decapitazione dopo aver patito il carcere e la fustigazione.

**B. Pio Bartosik  
**Presso Cracovia in Polonia, ricordo del B. Pio Bartosik, presbitero dell’Ordine dei Frati Minori Conventuali e martire, che, al tempo della Polonia oppressa da un regime straniero dispotico e ostile a Dio, venne deportato nel campo di sterminio di Oswiecim (Auschwitz) portandovi a compimento il suo martirio per Cristo, finendo schiantato dalle torture.

**13 Dicembre.**

**S. Lucia  
**Memoria di S. Lucia, vergine e martire, che, mentre visse, custodì la lampada accesa per lo Sposo in arrivo, e una volta condotta alla morte per Cristo meritò di convolare a nozze con Lui, di possedere quindi la Luce che non si spegne.

**S. Aristone  
**A Porto Romano ricordo di S. Aristone, martire.

**S. Antioco  
**In Sardegna, nella penisola del Sulcis, ricordo di S. Antioco, martire.

**SS. Eustrazio, Assenzio, Eugenio, Mardario e Oreste  
**In Armenia, ricordo dei SS. Eustrazio, Aussenzio, Eugenio, Mardario e Oreste, martiri.

**SS. Pietro Cho Hwa-so e compagni  
**Nel villaggio di Tjyen-Tiyou, in Corea, ricordo dei SS. Pietro Cho Hwa-so, padre di famiglia, e cinque compagni, martiri, che, tentati da un mandarino, con promesse e violenze, affinché abbandonassero la religione cristiana, resistettero fino al martirio per decapitazione.

**14 Dicembre.**

**SS. Erone, Atéo, Isidoro e Dioscuro  
**Ad Alessandria d’Egitto, celebrazione della memoria dei SS. martiri Erone, Atéo ed Isidoro, e del dodicenne fanciullo Di oscuro; dei quali i primi tre, durante la persecuzione di Decio, poiché dopo vari tormenti si presentavano armati della fede con immutata fermezza d’animo, furono bruciati vivi per ordine del magistrato; mentre S. Di oscuro li precedette nel martirio, schiantato dalle numerose fustigazioni.

**SS. Tirso, Leucio, Callinico e compagni  
**Ad Apollonia in Bitinia, ricordo dei SS. Tirso, Leucio, Callinico e compagni, martiri, che, come si tramanda, patirono sotto l’imperatore Decio.

**S. Droside  
**Ad Antiochia in Siria, ricordo di S. Droside, martire, che, come testimonia S. Giovanni Crisostomo, venne bruciata viva.

**SS. Ares. Promo ed Elia  
**Ad Ascalona in Palestina, ricordo dei SS. Ares. Promo ed Elia, martiri, che, volendo recarsi dall’Egitto in Cilicia, onde visitare e confortare i testimoni di Cristo durante la persecuzione di Massimino, furono arrestati a Cesarea: condotti ad Ascalona dopo aver avuto gli occhi strappati e i piedi tagliati, portarono a compimento il loro martirio sotto il governatore Firmiliano, Ares col fuoco, gli altri invece per decapitazione.

**S. Nicasio e compagni  
**A Reims in Francia, passione di S. Nicasio, vescovo, che fu ucciso dai pagani dinanzi all’ingresso della basilica da lui stesso fondata, assieme alla sorella Eutropia, vergine consacrata a Cristo, al diacono Fiorenzo e a Giocondo.

**B. Protasio (Antonio) Cubello Minguell  
**A Barcellona in Spagna, ricordo del B. Protasio (Antonio) Cubello Minguell, religioso dell’Ordine di S. Giovanni di Dio e martire, che, mentre era in corso la persecuzione contro la Chiesa, venne ucciso in odio alla religione.

**15 Dicembre.** 

**S. Valeriano  
**Celebrazione della memoria di S. Valeriano, vescovo di Avensano in Africa, che a più di ottant’anni, durante la persecuzione vandalica, ricevette la richiesta del re ariano Genserico di consegnare i calici e gli arredi della Chiesa: poiché si rifiutò ripetutamente di farlo, venne per questo bandito dalla città; ed essendo stato ordinato che nessuno l’ospitasse né in una casa né in un proprio campo, giacque dunque per lunghissimo tempo all’aria aperta e in tal modo, da vero confessore dell’ortodossia, portò a termine il corso della sua vita beata.

**16 Dicembre.**

**SS. Martiri d’Africa  
**Celebrazione della memoria delle numerose SS. Vergini che, in Africa, durante la persecuzione vandalica, sotto re Unnerico, colpite da mazze e lame arroventate, portarono felicemente a termine la buona battaglia del martirio.

**B. Filippo Siphong Onphitak  
**Nei pressi della cittadina di Mukdahan, in Thailandia, ricordo del B. Filippo Siphong Onphitak, martire, che, padre di famiglia, essendo stato espulso il sacerdote del paese di Song-Khon, fu nominato guida della comunità cristiana: allo scatenarsi della persecuzione contro i cristiani, fu attirato con l’inganno vicino al fiume Tum Nok e quindi ucciso a colpi d’arma da fuoco. 

**17 Dicembre.**

**SS. Martiri di Eleutheropoli  
**Ad Eleutheropoli in Palestina, passione dei cinquanta SS. soldati, che, al tempo dell’imperatore Eraclio, vennero sterminati per la loro fede in Cristo dai Saraceni che avevano occupato Gaza.

**18 dicembre.**

**SS. Namphamon e compagni  
**In Africa, ricordo dei SS. martiri Namphamon, Mìggin, Sanam e Lucita, che, come testimonia il compatriota Massimo di Madauros nella lettera scritta a S. Agostino, erano assai venerati dal popolo cristiano.

**SS. Paolo Nguyen Van My, Pietro Truong Van Duong e Pietro Vu Van Truat  
**Sull’altura di Gò-Voi, nel Tonchino, ricordo dei SS. Paolo Nguyen Van My, Pietro Truong Van Duong e Pietro Vu Van Truat, martiri, che, catechisti, rimasero fermi nella fede e furono per questo strangolati sotto l’imperatore Minh Mang.

**19 Dicembre.**

**SS. Francesco Saverio Hà Trong Mau e compagni  
**A Bac-Ninh nel Tonchino, ricordo dei SS. Francesco Saverio Hà Trong Mau, Domenico Bui Van Uy, catechisti, Tommaso Nguyen Van De, sarto, ed Agostino Nguyen Van Moi e Stefano Nguyen Van Vinh, contadini, di cui l’uno neofita e l’altro ancora catecumeno, che rifiutarono tutti di calpestare la Croce: patirono il carcere e la tortura, prima di essere strangolati, sotto l’imperatore Minh Mang.

**BB. Maria Eva della Provvidenza Noiszewska e Maria Marta di Gesù Wolowsk  
**Nella cittadella di Slonim in Polonia, ricordo delle BB. Maria Eva della Provvidenza Noiszewska e Maria Marta di Gesù Wolowsk, vergini della Congregazione delle Sorelle dell’Immacolata Concezione e martiri, che, al tempo dell’occupazione militare della Polonia, vennero fucilate per aver conservato la loro fede.

**20 Dicembre.**

**S. Liberale  
**A Roma sull’Antica Via Salaria, nel cimitero presso le Sette Colombe, ricordo di S. Liberale, martire, che si narra avesse raggiunto, nel mondo, l’onore del consolato.

**B. Michele Piaszczynski  
**Nel campo di concentramento di Sachsenhausen in Germania, ricordo del B. Michele Piaszczynski, presbitero e martire, che, nativo della Polonia, deportato in carcere straniere per la propria fede, migrò attraverso i tormenti sino alla gloria celeste.

**21 Dicembre.**

**S. Temistocle  
**In Lycia, ricordo di S. Temistocle, martire, che, sotto l’imperatore Decio, come si narra, si offrì al posto di S. Dioscoro, che invocava la morte: torturato e dilaniato, conseguì la corona del martirio tra mille sofferenze.

**SS. Andrea Dung Lac e Pietro Truong Van Thi  
**Ad Hanoi nel Tonchino, passione dei SS. Andrea Dung Lac e Pietro Truong Van Thi, presbiteri e martiri, che, per essersi rifiutati di calpestare la croce, patirono il supplizio della decapitazione.

**22 Dicembre.**

**SS. Cheremone e compagni  
**In Egitto, memoria dei SS. Cheremone, vescovo di Nilopoli, e numerosi altri martiri, dei quali alcuni, mentre infuriava la persecuzione di Decio, messi in fuga e vaganti in solitudine, vennero uccisi dalle belve feroci, altri dalla fame, dal freddo e dalla debolezza, altri ancora massacrati dai barbari e dai predoni, così che tutti, seppure con diverse modalità, furono infine coronati dalla medesima gloria del martirio.

**S. Ischirione  
**In Egitto, ricordo di S. Ischirione, martire, che, al tempo della persecuzione di Decio essendosi rifiutato, nonostante i richiami e le ingiurie, di sacrificare agli idoli, venne messo a morte, mutilato e impalato.

**SS. Martiri di Via Labicana  
**A Roma sulla Via Labicana, nel cimitero dei Due Allori, ricordo dei trenta SS. martiri, che conseguirono insieme, nello stesso giorno, la corona gloriosa. 

**SS. Martiri di Rhaitum  
**Nella regione di Rhaitum in Egitto, ricordo dei quarantatre SS. monaci, che vennero uccisi a Blemmis per la loro religione cristiana. 

**B. Tommaso Holland  
**A Londra in Inghilterra, ricordo del B. Tommaso Holland, presbitero della Società di Gesù e martire, che, mentre esercitava clandestinamente il suo ministero, venne per questo catturato, condannato a morte ed impiccato: morì sotto re Carlo I.

**23 Dicembre.**

**SS. Teodulo, Saturnino e compagni  
**A Gortina sull’isola di Creta, ricordo dei dieci SS. martiri Teodulo, Saturnino, Euporo, Gelasio, Euniciano, Zotico, Ponzio, Agatopo, Basilide ed Evaristo, che, durante la persecuzione dell’imperatore Decio, poiché rigettarono pubblicamente il comando di sacrificare nel tempio dedicato alla dea Fortuna, vennero per questo torturati e quindi decapitati.

**S. Giovanni Stone  
**A Canterbury in Inghilterra, ricordo di S. Giovanni Stone, presbitero dell’Ordine dei Frati di S. Agostino e martire, che consumò il suo martirio sul patibolo sotto re Carlo I, per aver difeso strenuamente la fede cattolica. 

**S. Giuseppe Cho Yun-ho  
**Nel villaggio di Tjyen-Tiyon in Corea, ricordo di S. Giuseppe Cho Yun-ho, martire, che, ancor giovane, seguendo le tracce di suo padre, S. Pietro Cho Hwa-so, venne ucciso a nerbate perché si diceva cristiano. 

**B. Paolo Melendez Ponzalo  
**A Valencia in Spagna, ricordo del B. Paolo Melendez Ponzalo, martire, che, padre di famiglia, infuriando la persecuzione contro la fede, seguendo le tracce di Cristo, pervenne con l’aiuto della Sua grazia al regno eterno.

**25 Dicembre.**

**S. Anastasia  
**A Roma, ricordo di S. Anastasia, martire a Sirmio in Pannonia.

**S. Eugenia** A Roma nel cimitero di Aproniano sulla Via Latina, ricordo di S. Eugenia, martire.

**SS. Iovino e Basiléo  
**A Roma sulla Via Latina, ricordo dei SS. Iovino e Basiléo, martiri.

**B. Michele Nakashima  
**A Unzen in Giappone, ricordo del B. Michele Nakashima, religioso della Società di Gesù e martire, che, catechista, per la sua fede in Cristo venne immerso nell’acqua bollente, conseguendo così la corona del martirio.

**26 Dicembre.**

**S. Stefano protomartire  
**Festa di S. Stefano protomartire, uomo ricolmo di fede e di Spirito Santo, che, primo dei sette diaconi, che gli Apostoli scelsero come collaboratori al loro ministero, fu anche il primo fra i discepoli del Signore a spargere il proprio sangue a Gerusalemme, offrendo testimonianza per Gesù Cristo, che affermò di vedere assiso in gloria alla destra del Padre, proprio mentre pregava per i propri persecutori che lo lapidarono a morte.

**S. Eutimio  
**A Sardi in Lydia, ricordo di S. Eutimio, vescovo e martire, che, mandato dapprima in esilio dall’imperatore iconoclasta Michele per la sua difesa del culto per le sacre Icone, in seguito consumò il suo martirio sotto l’imperatore Teofilo, straziato a morte orribilmente con cinghie di cuoio.

**BB. Agnese Phila, Lucia Khambang e compagne  
**A Song-Khon in Thailandia, ricordo delle BB. martiri Agnese Phila e Lucia Khambang, vergini delle Sorelle Amanti della Croce, e le compagne Agata Putta, Cecilia Butsi, Bibiana Hampai e Maria Phon, che vennero fucilate nel cimitero del villaggio per essersi rifiutate di rinnegare la fede cristiana. 

**27 Dicembre.**

**S. Teodoro  
**Ad Apamea in Bitinia, passione di S. Teodoro, monaco dell’eremo di S. Saba in Palestina, presbitero e martire, che, recatosi a Costantinopoli col fratello, S. Teofanie, per difendere le sacre Icone, patì le percosse, il carcere, l’esilio, venne perfino marchiato in fronte – per questo venne chiamato il Segnato – prima di spirare rinchiuso in prigione.

**B. Alfredo Parte  
**A Sant’Andrea in Biscaglia, sulla costa spagnola, ricordo del B. Alfredo Parte, presbitero dell’Ordine dei Sacerdoti Regolari delle Pie Scuole e martire, che in tempo di persecuzione, per il fatto di essere sacerdote, venne condotto a un glorioso martirio. 

**B. Giuseppe Maria Corbin Ferrer  
**Su una nave nel tratto di mare davanti alla città di Sant’Andrea, presso Valencia in Spagna, ricordo del B. Giuseppe Maria Corbin Ferrer, martire, che condusse a termine egregiamente la battaglia per Cristo.

**28 Dicembre.**

**SS. Innocenti  
**Festa dei SS. Innocenti martiri. Fanciulli che, a Betlemme in Giudea, vennero uccisi per ordine dell’empio re Erode, affinché con essi perisse anche l’infante Gesù che i Magi avevano adorato; martiri onorati della Chiesa sin dai primi secoli, primizie di tutti coloro che avrebbero sparso il proprio sangue per Dio e per l’Agnello.

**B. Gregorio Khomyšyn  
**A Kiev in Ucraina, ricordo del B. Gregorio Khomyšyn, vescovo di Stanislaopoli e martire, che, al tempo della persecuzione contro la fede, meritò di accedere alla mensa celeste dell’Agnello.

**29 Dicembre.**

**S. Thomas Becket  
**Festa di S. Thomas Becket, vescovo e martire, che, per aver difeso la giustizia e la Chiesa, venne obbligato ad abbandonare la sede di Canterbury e lo stesso regno d’Inghilterra; tornato in patria dopo sei anni, dovette sopportare molte prove prima di migrare a Cristo, colpito a morte con la spada nella chiesa cattedrale da alcuni scherani del re Enrico II.

**S. Liboso  
**A Cartagine, ricordo di S. Limoso, vescovo di Vagensum e martire, che nel Concilio Cartaginese, a proposito del battesimo degli eretici, sostenne: “Nel Vangelo Cristo disse: Io sono la Verità, e non: Io sono la consuetudine”.

**B. Guglielmo Howard  
**A Londra in Inghilterra, ricordo del B. Guglielmo Howard, martire, che, visconte di Stafford, confessò la sua fede cattolica: per questo motivo venne falsamente accusato di cospirazione contro il re Carlo II, e morì quindi per Cristo per un colpo di scure. 

**SS. Benedetta Hyon Kyong-nyon e compagne  
**A Seul in Corea, ricordo delle SS. Benedetta Hyon Kyong-nyon, vedova e catechista, e sei compagne, martiri, che, poiché erano cristiane, vennero sottoposte a numerosi supplizi e quindi uccise per decapitazione.

**B. Giuseppe Aparicio Sanz  
**A Paterna presso Valencia in Spagna, ricordo del B. Giuseppe Aparicio Sanz, presbitero e martire, che, infuriando la persecuzione contro la fede, sparse il suo sangue per Cristo. 

**BB. Enrico Giovanni Requena e Giuseppe Perpiña Nacher  
**A Picadero de Paterna, presso Valencia in Spagna, ricordo dei BB. martiri Enrico Giovanni Requena, presbitero, e Giuseppe Perpiña Nacher, che portarono egregiamente a compimento per Cristo la buona battaglia. 

**B. Giovanni Battista Ferrerei Boluda  
**Nel villaggio di S. Michele Regum, presso Valencia in Spagna, ricordo del B. Giovanni Battista Ferrerei Boluda, presbitero della Società di Gesù e martire, che, durante la medesima persecuzione, emulando la passione di Cristo, meritò di conseguire la nobile palma del martirio.

**30 Dicembre.**

**S. Ermete  
**A Vidin in Bulgaria, ricordo di S. Ermete, esorcista e martire.

**31 Dicembre.**

**SS. Donata, Paolina e compagne  
**A Roma nel cimitero dei giordani, sulla via Salaria Nuova, ricordo delle SS. Donata, Paolina, Rogata, Dominanda, Serotina, Saturnina ed Ilaria, martiri.

**S. Colomba  
**A Sens in Francia, ricordo di S. Colomba, vergine e martire.  

---

[![](https://www.vatican.va/roman_curia/pontifical_academies/cult-martyrum/martiri/images/top.jpg)](#top)torna in alto.  

---